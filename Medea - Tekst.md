# Medea

### FORORD

Denne nyoversættelse af Euripides' tragedie er udført på tilskyndelse af Klassikerforeningen. Principperne for oversættelsen er i det store og hele de samme som ligger til grund for mine gengivelser af Sofokles' tragedier Kong Ødipus, 1977, og Antigone, 1977, begge på Hans Reitzels forlag.

Oversættelsen her er foretaget efter Denis Page's kritiske udgave (Clarendon press, Oxf., 5. udg. 1961). I tilslutning til Page er følgende vers udeladt, enten som tydelige interpolationer, eller som svært mistænkelige: 38-41; 87; 262; 355-6; 1006-7; og 1233-35. I versenes nummerering er der adskillig vaklen. Det skyldes for det første de ovennævnte udeladelser. For det andet er der i den danske tekst smuglet enkelte extra vers ind, hvor meningen gjorde det nødvendigt. Og for det tredie er verstællingen i korsangene behæftet med usikkerhed, da de forskellige udgivere har opstillet og optalt versene, hver efter eget skøn. Jeg har, hvor det er muligt, fulgt Murray - Page's nummerering, men oversættelsens versetal her bør, som sagt tages med et vist forbehold.

For opmuntring og kritiske bemærkninger skylder jeg adjunkt Finn Jorsal varm tak.

Min kone, lektor Grethe Foss, har under hele udarbejdelsen været mig en uvurderlig støtte, både hvad sproglige og metriske spørgsmål angår.

Aarhus, 24. juni 1985

_Otto Foss_

  
*Side 8*

## PERSONERNE

- Kreon konge i Korinth

- Aigeus konge i Athen

 - Iason

- Medea

- Ammen Medeas barnepige

- Husslaven "pædagogen" for Medeas børn

- Iasons og Medeas to sønner

- Et sendebud

- Kor af korinthiske kvinder

Tragedien er opført ved Dionysos-festen i foråret 431, som første del af en trilogi. Den fik kun tredieprisen, i konkurrence med Euforion, Aischylos' søn, og Sofokles.

Handlingen udspilles foran Iasons og Medeas hus i Korinth.

  
<sub><sup>combining the two tags</sup></sub> hejs

*Side 9*

AMMEN _(kommer ud af huset)_

Gid aldrig skibet Argo dog var fløjet

igennem Symplegaders mørke gab

på vej mod Kolchis! Gid den stolte fyr

i Pelion-skoven ej for øksehug

var segnet for at yde ved til årer

for heltenævers kraft, da Pelias

<sub><sup>5</sup></sub> dem bød at hente ham det Gyldne Skind.

Så var min frue, var Medea ikke

med Iason fulgt til Iolkos-landets borg,

forblindet af sin lidenskab for ham.

Ej heller havde hun faet Pelias' døtre

10 forledt til drab på deres far. På flugt

kom hun med mand og børn her til Korinth,

hvor hun hos borgerne står højt i agt,

og har stået Iason bi i alle trængsler.

En bedre lykke gives der vel ej

15 end mand og hustrus tro samdrægtighed.

Men nu er gammelt venskab blevet fjendskab.

For troløs mod sin hustru, hvem jeg tjener,

troløs mod egne børn, har Iason fejret

et prægtigt bryllup med prinsessen her,

en datter af kong Kreon, landets hersker.

20 Medea derimod, forskudt, forladt,

påkalder Iasons løfter, dyre eder,

hans højre hånd, tar guderne til vidner

på Iasons vægelsind og troløshed.

25 Hun spiser intet, gir sig hen i smerten;

opløst i gråd hun jamrer dagen lang

fra den tid hun erfared' mandens svig.

Hun sænker øjet, stirrer stadig ned

mod jord. Og døv som fjeld, som havets bølge

foragter hun al trøst og venners tale.

  

*Side 10*

30 Kun stundom drejer hun sin hvide hals

og kalder, næppe hørligt, på sin far,

sit hjem som hun forrådte, og forlod

med Iason - han som vrager hende nu.

Nu har den arme lært af modgangskår

35 hvor tab af fædreland betales dyrt.

Hun afskyr sine børn, vil ikke se dem -

det gør mig angst for hvad hun har i sinde

For hun er grum, og prøver nogen fjende

45 en dyst med hende, bliver sejren svær.

_(husslaven kommer ind med drengene)_

Men se, dér kommer drengene fra leg

og ænser ikke deres moders kummer;

de unge hjerter gør sig ingen sorger.

HUSSLAVEN

Du arv fra gamle dage hos min frue,

50 hvad står du her i porten for så ene

og fører med dig selv mistrøstig tale?

Behøver fruen ikke nu din hjælp?

AMMEN

Du gamle følgesvend for Iasons børn!

Os slaver gør det ondt, når vores herskab

55 er ramt af modgang - det går os til hjerte.

Mig pinte tanken på dets ve og vel

så stærkt at jeg fik trang til at berette

min frues bitre lod for Jord og Himmel.

HUSSLAVEN

Din frue - græder hun da stadigvæk?

  

*Side 11*

AMMEN

60 Åh kære! Stadig? Hun er knap begyndt.

HUSSLAVEN

Den tåbe! - - det var lovlig dristigt sagt -

som intet aner om hvad mer der truer.

AMMEN

Hvad er det, gamle? Hav lidt tiltro til mig!

HUSSLAVEN

Slet intet! Gid det kunne gøres usagt!

AMMEN

65 Nej nej, vi er dog slaver begge to -

tal ud, og stol på jeg vil være tavs.

HUSSLAVEN

Jeg stod og lytted - ubemærket selv -

der hvor de gamle samler sig om brætspil

på torvet, ved Peirenekildens vand.

70 Dér faldt en ytring at vort lands behersker,

kong Kreon, ville jage disse drenge

med deres mor landflygtig fra vor stad

Korinth. Om det er sandhed ved jeg ikke _-\_

jeg ville ønske at det kun var rygter.

AMMEN

En sådan uret skulle Iason koldt

75 gå med til, trods sin strid med deres mor?

HUSSLAVEN!

Han blændes af sit nye ægteskab

  

*Side 12*

og Iasons venskab for vort hus er kølnet.

AMMEN

Ak, håbløst, hvis ny modgang støder til,

langt før den gamle nød er ebbet ud.

HUSSLAVEN

80 Men netop nu bør fruen intet vide - -

pas på! røb intet, og hold tand for tunge!

AMMEN

Hør, drenge, hvordan jeres far er mod jer!

Så gid da - nej, han er trods alt min herre -

men er og blir en egenkærlig sjæl. ?

HUSSLAVEN

85 Ja hvem er ikke det! Opdager du

først nu at alle elsker mest sig selv?

Og Iason foretrækker bruden for familien.

AMMEN

Gå I blot ind, børn, alt skal nok bli' godt.

90 - Men sørg du for at holde dem på afstand

fra deres mor, så længe hendes sind,

som nu, er slemt i kog. Hun så fornylig

på børnene med glimt af lyn i øjet.

Det varsler ondt. Hun helmer ikke, før hun

far bragt et uvejr over os; åh, gid

95 det rammer fjenden, men at ven går fri.

MEDEA _(skrig indefra huset)_

Åh---

Jeg usalige menneskebarn,

  

*Side 13*

på smerter så rig, ak kunne jeg dø!

AMMEN

Det kom som jeg vented, I kæreste børn!

100 Det er moder I hører, hvis harme, hvis had

blusser op. I må ind i en hast, men sky jeres **mor,**

og kom hende ikke for øje.

Hendes stridbare sind, hendes vilde natur,

hendes hævngriske lyst

er en trussel mod jer, hendes børn. Nu af sted,

105 og husk min formaning! -

_(husslaven g__år ind med drengene)_

Der trækker et sortnende uvejr op,

snart bryder det løs. Hvad har hun for plan,

hvad grusomt har hun i sinde,

den bydende stolte, den selvrådigt fnysende,

110 dødeligt krænkede kvinde?

MEDEA _{skrig indefra)_

Jeg har lidt, jeg har grædt min bitreste gråd**.**

Forbandede børn af en frygtelig mor,

fordærv og død over jer og jer far,

lad det hele hus gå til grunde!

AMMEN

115 Hvad hører jeg? Ve mig! Usalige mor,

hvad del har de børn i faderens svig?

Er det årsag til had? Ak nej, hvor min angst**|**

for jer fremtids skæbne mig griber!

Fyrsternes vilkår og luner har magt.

120 De er vant til at byde, har ondt ved at lyde**,**

  

*Side 14*

kun svært deres vrede de tøjler.

At leve blandt ligemænd synes mig bedst **-**

åh, måtte jeg ældes i tryggeste kår,

og ikke på stormende højder.

125 Nej, mådehold er dog et ord som har klang;

hvor det råder blandt men'sker det virker til gavn.

Men hovmod og overmål passer sig ej

for dødeligs æt.

Jo mere man har,

jo mere man mægter, des hårdere slår,

når tiden er inde,

130 den vredladne daimon sit offer.

PARADOS

_(koret kommer ind, best__ående af to halvkor på 12 kvinder hver, og en korf__ører)_

KOR

Røsten fornemmed jeg, råbet hørte jeg

hist fra den arme Kolchierinde.

Er hun, morlille, endnu ikke dysset til ro?

135 Bag kammerets dobbelt lukkede døre

hørte jeg skriget. Skadefryd ved husets skæbne

nærer jeg ikke, for det er blevet mig kært.

AMMEN

Huset nævner du, ak, det ligger i grus.

140 Manden hviler på fyrsteligt leje,

medens min frue hen tæres af kummer

bag stumme _v__ægge;_

og intet dulmende venneord

når hendes øre.

  

*Side 15*

MEDEA _{skrig indefra)_

Gid et flammende lyn fra himlen

må gennemfare mit hoved! Hvad værd

145 har mig mit liv?

Ve, ve! Lad døden favne mig,

udfri mig nådigt

fra et liv jeg afskyer og hader!

KOR

Strofe

_(lyriske rytmer, anapaster fremtr__ædende)_

Hører du, Zeus og Dagslys og Jord,

150 den forladte kvindes fortvivlede skrig?

Hvad higen har pludselig grebet dig,

du tåbe, mod dødslejets hvile?

Brat kommer døden du ønsker,

påkald den ikke.

155 Og hviler din ægtemand, favn i favn

hos nyvundet brud -

det er verdens gang.

Zeus vil dømme med retfærd og skel.

Bid smerten i dig!

Og spar dine tårer for Iasons svig!

MEDEA _(indefra)_

160 Du vældige Themis,

mægtige Artemis,

datter af Zeus!

Se hvad uret jeg lider!

De hellige eder hvormed jeg ham bandt,

trådt sønder af skurken, den troløse mand.

Ak, kunne jeg se ham selv og hans brud

  

*Side 16*

165 ligge knust under borgens styrtende mur!

Ak fader, ak land jeg letsindigt forlod,

efter skændselsfuldt drab på min broder!

AMMEN

Sig, hører I hende påkalde med fynd

den Themis som hævnende våger,

og Zeus der blandt mennesker holdes i agt

170 som vogter og hævner af edernes pagt?

Jeg ængstes dybt for hvad ondt der vil ske,

før fruen far dæmpet sin harme.

KOR

Modstrofe

Ville hun kun komme frem for vort blik

175 og åbne sit øre for velmente ord,

der råder at kølne den flammende hu

og afkaste jammerens byrde -

afvise bør hun dog ikke

trøsterigt venneord.

180 Gå! - få hende til at forlade sit hus**,**

for hun er os kær.

Men nu må det ske!

Let kan hun øve frygtelig vold

på dem derinde.

Hendes harme er uden grænser og mål.

AMMEN

Nu vel, jeg forsøger, omend mine ord

185 vil næppe hos fruen finde gehør,

men jeg påtar mig gerne den møje. Skønt **hun**

mest ligner løvinden der dier sit kuld

  

*Side 17*

og som stirrer med glødende blikke mod den

der med smigrende ord vil sig nærme.

190 Med urette priser man digternes kløgt

fra fortidens dage, og kalder dem viise.

Jo vist, for de hyldede festlige lag

og forgyldte måltidets glæder med sang,

og kildrede gæsternes øren.

Men sorger og modgang og livets besvær

195 som truer med død og husets ruin,

_det_ burde de kyndigt haft lægedom for

og dæmpe med strenges og fløjters klang,

og bringe for plagerne lindring - da stod

musik som den højeste vinding.

200 Men når bordene bugner, og glæden får lyd**,**

hvortil da den sang?

For gæsterne selv bringer livsglæden med

til måltidets festlige fylde.

_(g__år ind i huset)_

KOR

Epode

Skærende skrig,

205 grådfyldte sukke

lød der til mig, da hun forbanded

med afsky sin mand, den forræder.

Forsmået, foragtet hun råber på Themis,

edernes vogter, til hvem hun satte sin lid,

210 da hun drog til det fjerne Hellas,

over det natsorte hav

mod strædet som aflåser Pontos

fra de salte havbølgers brusen.

  

*Side 18*

MEDEA _(kommer udfra huset)_

Jeg kommer til jer, kvinder af Korinth,

215 for ikke at forarge jer. For hovmod

er en udbredt fejl, så vel hos dem der færdes

på torv og gade, som hos den der lever

tilbagetrukket. Den sagtmodige

får dårligt ry for bondsk og dorsk natur.

Hvis én er brav, men har sit ydre mod sig,

220 fordømmes han, før man hans indre kender.

For uretfærdigt dømmer mand om mand.

Især en gæst må te sig efter skik

og brug. Nå, heller ikke finder jeg

den borger god, som kror sig uden grund.

225 Mig selv har skæbnen truffet dybt i brystet,

uventet, hårdt. For mig har livet ingen

tiltrækning mer. Jeg ønsker kun at dø.

For han på hvem jeg bygged' helt _og_ fuldt,

min mand, har vist sig som den værste pjalt.

230 Af alle skabninger med liv og ånd

er dog vi kvinder ulyksaligst stillet.

Først må vi købe os en ægtemand

for dyre penge; straks har manden ret

til frit at råde over vor person.

Men først af alt: er manden som hun far

235 godmodig eller slet? - Hvad udvej har hun? -

At skilles bringer vanry. Nægte manden

hans ægteret er lige så umuligt.

Uforberedt, ukyndig bringes hun

til andre forhold, nye sæder ind,

og spådomsgave kræves, hvis hun skal

240 i alting være manden til behag.

Ja, far vi denne svære knude løst,

så manden villigt bær' samlivets åg -

  

*Side 19*

hvor frydefuldt! - Hvis ej, er døden bedst.

245 Men manden - hvis han keder sig i hjemmet,

så går han frit sin vej, og får sin lyst

til tidsfordriv og kammeratskab stillet.

For os er manden livets eet og alt.

Så hedder det at kvindens liv er trygt

bag hjemmets vægge, medens manden må

med spyd i hånd gå fjenden kækt imøde - -

250 åh snak! Nej, heller stå bag skjold tre gange,

end blot en enkelt gang at føde børn.

Og eet endnu: den stilling _du_ indtar

i byen her, og _min_ - hvor vidt forskellig!

Her har du stad og fædrehjem! du har

en kreds veninder til gensidig støtte.

255 Men jeg: alene, statsløs, må mig finde

i hån og skændsel fra den mand der tog

mig med som bytte fra barbarisk kyst.

Og ingen moder - broder - slægtning har jeg

at søge havn hos under livets storme.

Nu ber jeg jer om dette ene, kvinder:

260 hvis der på nogen vis frembyder sig

en gunstig lejlighed til hævn, så jeg

kan gi' ham mønt for mønt hvad han fortjener,

så ti! En kvinde er et frygtsomt væsen,

og ikke skabt til blink af spyd og stål.

265 Men krænkes hendes hustruret og - ære,

er intet rovdyr morderisk som hun.

KOR

Det vil jeg. Du er blevet krænket blodigt,

Medea. Helt forståelig er din harme.

- Men se, der kommer Kreon, landets konge.

270 Jeg tror han har en vigtig sag på hjerte.

  

*Side 20*

KREON _(kommer ind med v__åbnet følge)_

Du der Medea, du som skuler ondt

og trodsigt mod din mand, bort fra mit land

med begge sønner i landflygtighed,

og det på timen! Selv vil jeg se til

275 at ordren sker. Jeg vender ikke hjem,

før du er jaget over rigets grænser.

MEDEA

Ah åh! Så er jeg redningsløst fortabt,

når mine fjender sætter fulde sejl,

og jeg må se forgæves efter havn.

280 Men skønt fortvivlet og forfulgt, så svar,

kong Kreon: hvorfor jager du mig bort?

KREON

Nu vel, jeg tilstår åbent: jeg er bange

at du har ondt i sinde mod min datter.

Og mange ting forøger denne frygt:

285 din kløgt, din indsigt i al mørkets gerning,

dit bitre savn ved tabet af din mand.

Om dine trusler går der slemme rygter -

om hævn du pønser på mod mig, mod ham

og mod hans brud. Det må jeg forebygge.

290 Din vrede vil jeg heller møde nu,

end senere fortryde jeg var svag.

MEDEA

Kong Kreon! Det er ikke første gang

at rygtet om min kløgt har skadet mig.

295 - Forældre med forstand bebyrder ikke

de børn de har, med alt for megen lærdom.

Det gør dem fremmede for livets virke,

  

*Side 21*

og sætter giftigt blod hos deres bysbørn.

For krammer man sin viden ud for tosser,

så blir man selv kun regnet for en nar.

Og den der overstråler med sit vid

300 de anerkendte, byens kloge hoveder,

han vækker kun forargelse. Sådan

har jeg erfaret det og følt det selv:

her skæve blikke - modstand hist - endskønt

305 det ikke er så farligt med min visdom.

Nu godt - du frygter mig - du går i dækning -

men uden grund! Hvor kan du mene, Kreon,

at _jeg_ skal ville ramme kongehuset?

Mig har du intet gjort! Du gav din datter

310 til hvem du fandt for godt. Nej ham, min mand

ham hader jeg. Selv handled du forstandigt.

Jeg gør ej mørke miner til dit held:

hold bryllup, lykke til! - når blot du gir

mig lov at blive. Jeg er slet behandlet,

315 men vil i tavshed bøje mig for magten.

KREON

Det lyder smukt, men jeg må frygte

for onde planer fra dit lumske sind.

Jeg stoler endnu mindre på dig nu

end før. Den hidsighed der tar på vej

320 er mindre farlig end den tavse list.

Af sted nu hurtigt, uden mere vrøvl!

Det kan ej ændres. Ingen milde ord

fra dig, min fjende, rokker min beslutning.

MEDEA _(kaster sig for ham og griber hans kn__æ)_

Ved dine knæ, ved din nygifte datter - -

  

*Side 22*

KREON

325 Du ber forgæves. Bort! Jeg g"r mig døv.

MEDEA

Så _skal_ jeg bort? Forhåner du min bøn?

KREON

Ja. Min familie er mig mere kær.

MEDEA

Mit fædreland! Hvor mindes jeg dig nu!

KREON

_Mit_ er mig også kært - næst mine børn.

MEDEA

330 Ak, elskov! Men'skelivets værste kval!

KREON

Åh, skæbnen føjer det snart så, snart så.

MEDEA

Zeus! Glem ej ham der bærer hele skylden!

KREON

Gå, kvinde du er gal! Du plager mig.

MEDEA

Mig er det som her plages - mer end nok.

KREON

335 Skal da min vagt fordrive dig med vold?

  

*Side 23*

MEDEA

Nej, ikke vold! Jeg ber dig bønligst, Kreon.

KREON

Utålelige! Du gør stadig modstand?

MEDEA

Nej, nej, jeg viger! Blot en anden bøn -

KREON

Hvad da? Giv slip og pak dig ud af landet!

MEDEA

340 Åh lad mig blive denne ene dag,

og finde råd for hvor jeg skal ty hen

og skaffe livsophold for mine børn,

da deres far ej skænker dem en tanke.

Hav medynk med dem - også du er far

345 til børn og har vel omsorg for dem.

Mit eget vel bekymrer mig slet ikke,

men deres modgang skærer mig i hjertet.

KREON

Tyran-natur, det er jeg mindst af alt,

og for min mildhed har jeg ofte bødet.

_(Medea rejser sig)_

350 Jeg ser jeg handler uklogt. Men trods alt,

dit ønske far du opfyldt. Mærk dig dog:

hvis Gudens sollys ser dig her i morgen

med dine drenge bag mit riges grænser,

så skal du dø. Det er mit sidste ord.

_(ud med sin livvagt)_

  

*Side 24*

KOR

355 Du stakkels kvinde, hvad må du dog lide!

Hvorhen vil du ty? hvilket gæstfrit hus

eller land vil give dig tilflugt?

360 Redningsløs, ud i en vældig brænding

har en Gud dig styrtet, Medea.

MEDEA

Sort om mig allevegne - det er sandt!

365 Men tro kun ej at sagen dermed ender.

Der kommer trængsler for det unge par,

og kongen vil få modgang - mer end nok.

Hvor kan du tro jeg havde ydmygt krøbet

for _ham,_ hvis ej det fremmed' mine planer?

370 Nej, hverken hilset eller bønfaldt ham.

Han kunne ha' forpurret mine anslag

blot ved et ord - men gik så vidt i dårskab

at han mig undte opholdsfrist een dag,

den ene dag på hvilken man skal se mig

375 tilintetgøre mine ærkefjender:

den unge pige, fa'ren og min mand.

Jeg kender mangen vej til deres død,

- men hvilken skal jeg vælge? - dér jeg vakler.

Om jeg skal stikke ild på brudehuset?

Måske med sværd dem begge dræbe,

380 idet jeg sniger mig i kamret ind?

Een tanke står i vejen: blir jeg grebet

i mit forsøg på listigt overfald,

da dør jeg, under fjendens hån og latter.

Nej, bedst er nok den lige vej jeg kender

385 og er fortrolig med fra ung: _ved gift._

Nu vel.

Så er de døde. Men jeg selv - hvorhen?

  

*Side 25*

Hvad by, hvad land vil gæstfrit ta' imod mig

og gi' mig sikkerhed for liv og lemmer?

Slet intet. Men giv tid. Måske jeg finder

390 Et trygt og sikkert værn mod alle fjender.

I så fald går jeg tavs og trygt til værks.

Kun hvis hver udvej synes udelukket,

griber jeg sværdet, skønt det koster livet,

og dræber dem i vovemodig trods.

395 - Ved den gudinde som jeg ærer mest,

som dybest inde ved min arne bor,

mit værn, min bistand - ja, ved Hékate

den skal betale dyrt som krænker mig.

Besk vil jeg gøre denne bryllupsfest,

400 besk for medbejlersken og hendes far,

som ville jage mig som flygtning bort.

Nu op, Medea! Vis hvad du formår,

opbyd og brug din hele kunst og snildhed!

Tag skridtet fuldt ud - den som vover, vinder.

Du ser din stilling - bliv nu ej til spot

405 for Sisyfos' yngel - hvormed Iason

nu er i slægt. Men du, Medea, datter

af Helios' høje æt - frisk mod!

Du mangler ikke kløgt. Og I og jeg

er kvinder - ikke skabt til ædel dåd,

men fødte mestre i at øve ondt.

  

*Side 26*

KOR

Strofe I

410 Nu strømmer de hellige **floder tilbage** mod

kilden,

og verdens orden er søndret og brudt.

Manden er rænkefuld, pønser på svig,

løfter og eder sat ud af kraft.

Nu skal også kvindernes færd

fra mørket hæves til herligt ry,

420 og forsmædelig snak om vort køn skal forstumme.

Modstrofe I

Om kvindernes troløshed toned i fordums

dage

så mangt et kvad. Den tid er forbi.

Foibos var ikke kvinderne huld,

nægted os sangens gyldne gave.

Vi havde ellers i bitre ord

425 anklaget mændenes falskhed og svig.

Mænd har vel laster i mængde, så vel som

kvinder.

Strofe II

På Argo gik du ombord og sejled med ham

i sanseløs elskov. Tvillingeklippernes skær

430 for du forbi. Du bor i Korinthos,

fremmed i landet, forrådt af din mand.

Du hviler på ensomheds leje, forladt,

bitter i sind. Som hjælpeløs flygtning

435 forjages du, arme, til ukendte egne.

  

*Side 27*

Mod strofe II

Al ærefrygt for eder er svundet, og Blu

findes ej mer i Hellas. Til himlen den fløj.

Du har ikke far, ikke hjemlig havn

440 hvor du kan kaste dit anker i læ.

Vanheld forfølger dig, og i dit hus

hersker i dag en fyrstelig kvinde,

445 som røved dig ære og seng, Medea.

IASON _(ind)_

Her ses på ny hvad jeg erfared før:

ubændig rasen fører i fordærv.

Du kunne frit beholde hus og hjem,

i fald du bøjed dig for magtens bud -

450 men nej: letsindig tale bli'r dit fald.

Mig gør det intet - bliv kun ved og kald

ham, Iason, for en fej og lumpen fyr;

men truslerne mod kongen og hans hus,

for dem er landsforvisning nådig straf.

455 Når kongens harme blussed, dæmped jeg

hans vrede, gik i forbøn for din bliven;

men du fremtured blot som gal, og brugte

skældsord mod kongen - derfor må du bort!

Trods alt vil jeg ej svigte gamle venner,

460 men kommer for at lette dig din skæbne,

at ikke du i nød og trang skal flakke

omkring med dine børn; en landsforvist

må døje meget ondt. Som nu du ser

gengælder jeg dit had med venlighed.

  

*Side 28*

MEDEA

465 Din pjalt! - og fandtes der et værre skældsord**,**

så var det svagt om dit forræderi.

Du kom, så led og afskyet du mig er.

At se i øjet den man krænked dybt,

470 er det mon tapperhed, et modigt bryst?

Nej, det er skamløshed, den Syge der

vansirer men'sker mest. Men godt du kom.

Så far jeg luft, mit sind blir lettet ved

at bore i din skam og pine dig.

475 Nu vel, hør sagen da fra første færd.

Jeg frelste dig, som de Hellenere ved

der gjorde togtet med på skibet Argo,

den gang i åg du måtte spænde tyre,

som spruded ild, og tilså dødens mark.

480 Og dragen som det Gyldne Skind omslynged

med kroppens bugtninger, med vågent øje,

den dræbte jeg - og tændte til dit held

din frelses fakkel. Selv forrådte jeg

min far, familie, alt, og drog med dig

til Iolkos' borg ved Pelion-klippens fod

485 kun alt for villig, men med ringe kløgt.

Jeg voldte Pelias' frygtelige død

for egne døtres hånd, men skærmed dig.

Til tak for hvad jeg ofred for dig, usling,

forråder du mig, gifter dig på ny

490 skønt du har sønner - var du barnløs, vel,

da tilgav man dit nye giftermål.

Men dine eder? gemt og glemt! Sig, tror du

der råder andre guder nu end før?

at gammel sæd og vedtægt intet gælder?

495 Eet ved du: imod mig er du meneder.

Se denne hånd som du så tit har trykket,

  

*Side 29*

de knæ ved hvilke du anråbte mig!

Elendige! nu er du gennemskuet,

og jeg har sagt farvel til mangen drøm.

500 Nu spø'r jeg dig til råds, som om du var

mig tro - - skønt uden håb om hjælp fra dig,

men for at gøre ret din skændsel klar:

hvor skal jeg nu ty hen? Tilbage til

min far, mit hjem, som jeg for din skyld svigted?

Til Pelias' arme døtre? Smukt, jo vist,

505 tog de mod den der dræbte deres far!

Nu står det sådan: slægt og venner hjemme

betragter mig med vel begrundet had;

men dem jeg ikke burde krænke, har jeg,

tjenstvillig for dit vel, nu fået til fjender.

Men lykkelig som få, det har du gjort **mig,**

510 ja vist, misundt af Hellas' kvinder, du

så tro, så mønsterværdig ægtemand,

der roligt ser mig ud af landet flygte,

fortabt, forladt, med venneløse børn.

Se her, en hæder for en nygift mand:

515 hans børn, og hun som frelste ham, hans hustru,

de flakker landet rundt med tiggerstav!

Åh Zeus! Du gav os mennesker sikre tegn

hvorved vi skelner ægte guld fra falsk.

Gid der var stempel på hvert menneske sat,

så straks man kendte hædersmand fra skurk.

KOR

520 Når gammelt venskab brat slår om til fjendskab,

da bliver kampen hård og uforsonlig.

  

*Side 30*

IASON

Her kræves nok en dreven talekunstner!

Som en erfaren skipper må jeg søge

at bringe mig med rebet sejl i læ

525 for stormen fra din hadske talestrøm.

Din godhed for mig hæver du til himlen,

skønt det var Kypris, hun og ingen anden

der gav mig held og medbør på min færd.

Med al din kløgt indrømmer du dog nødigt

530 den bitre sandhed: det var Eros som

med sine sikre pilskud drev dig til

at redde mig helskindet ud af faren ...

Nå, derpå vil jeg ikke indgå nøje,

ej heller skal du utak ha' til løn.

535 Men eet er klart: du vandt langt mer end tabte,

den gang du frelste mig: du kom til Hellas,

fjernt fra barbarisk uskik: lov og retfærd

fik du at kende, ej vilkårligt magtbud.

Din kløgt og indsigt blev i hele Hellas

540 berømt og prist, men sad du i en afkrog

ved verdens rand, hvem aned da dit navn?

Selv ønsker jeg mig ikke gyldne skatte,

ej heller Orfeus overgå i sang,

hvis ryet ikke gav min skæbne glans.

545 Så langt har jeg nu talt om hvad jeg døjed,

fordi du selv udfordred mig til trætte.

Nu er du oprørt over mit nye bryllup -

lad mig bevise dig jeg handled klogt

og sømmeligt, og som din sande ven

550 og ven af mine børn - nej, hold dig rolig!

Dengang jeg kom hertil fra Iolkos' land,

og slæbte på en hob af nød og plager,

hvad større lykke kunne mig da hænde

  

*Side 31*

end, selv landflygtig, at få en kongebrud?

555 Slet ikke, som du skinsygt tror, fordi

jeg væmmes ved din seng, og nu er fyr

og flamme for min nye brud. Slet ikke!

At avle børn om kap, det er mig fjernt;

jeg er tilfreds, og ønsker ikke flere.

Nej, hovedsagen for mig, det var velstand,

560 og ikke trange kår; for jeg har lært

at fattig mand blir venneløs og ensom.

Og mine sønner ville jeg opdrage

standsmæssigt, rigt, og når jeg avled nye,

da stille dem på lige fod med dine.

Så ville slægten styrkes, og vi alle

565 i sorgfri velstand leve. For hvad brug

har du for flere børn? Jeg derimod

så gerne de to brødrekuld forenet

til fælles gavn. Var det en dårlig plan?

Vist ej, men jalousi forblinder dig.

Så vidt er det nu kommet med jer kvinder,

at holdes ægtesengen blot i agt,

570 er alting lykke. Men ved mindste skår

i dette forhold, himler I straks op.

Og når man vil jert vel på bedste måde,

betragter I det kun med fjendtlig mistro.

Åh, kunne man få børn på anden vis

og kvindekønnet ej var til - så ville

575 vi men'sker være alle plager kvit.

KOR

Din tale, Iason, har du føjet meget snildt.

Men skammeligt har du forstødt din hustru.

Det mener jeg, er det end ilde hørt.

  

*Side 32*

MEDEA

580 På mangt og meget har jeg andet syn

end folk som flest; den uretfærdige

der tungerapt kan sno sig, regner jeg

for mest strafværdig; mens han frækt

ved talekneb vil gøre sort til hvidt,

begår han slyngelstreger, indtil han -

som du! - afsløres. Spil nu ikke for mig

den - åh, så brave ægtemand. Eet ord

585 kan slå dig ud: du burde åbenlyst

ha' vundet mig for dine bryllupsplaner

i tide - men dertil var du for fej.

IASON

I fald jeg havde nævnt min hensigt for dig -

jo vist - du havde støttet denne plan

af ærligt hjerte! Du som stadig ikke

590 kan tæmme galden i dit bryst.

MEDEA

Det var ej grunden. Nej, du følte skam

ved i din alderdom at trækkes med

en hustru der var af barbarisk byrd.

IASON

Så tro mig dog at ingen elskov drev mig

til min forbindelse med kongehuset,

595 men kun, som sagt, min omsorg for dit vel.

Så børnene, jævnsides med de ny,

fik fyrsterang, til støtte for vor slægt.

MEDEA

Åh, fri mig for en velstand, købt med kval;

  

*Side 33*

for lykke som kun skærer mig i hjertet!

IASON

600 Ønsk om igen, og vis lidt mer forstand:

når du er heldig, se ej surt til heldet,

og vrag ej lykken, når den vinker til dig!

MEDEA

Ja, hån mig kun, du har jo hjem og tilflugt,

mens jeg, for alting blottet, tvinges bort.

IASON

605 Du valgte selv. Giv ingen anden skylden.

MEDEA

Har jeg forrådt dig, giftet mig på ny?

IASON

Du har med gudløs ed forbandet kongen.

MEDEA

Forbandet er dit eget hus - ved mig!

IASON

Nu nok! Jeg vil ej trættes med dig **længer.**

610 Men jeg er rede til at yde bistand

til dig og dine børn på deres flugt.

Sig bare til - jeg gir med åben hånd,

og gæstetegn til venner skal du fa,

så de vil vise dig al mulig omsorg.

At sige nej til det er vanvid, kvinde.

615 Begrav dit had. Det vil du stå dig ved.

  

*Side 34*

MEDEA

Bliv mig fra livet, du med dine venner!

De gaver du tilbyder afslår jeg.

En uslings gave er en ussel vinding.

IASON

620 Så kalder jeg hver enkelt gud til vidne

på at jeg opbød alting for at fremme

dit vel og børnenes, men du er stædig

og egenrådig, støder venner fra dig.

De smertelige følger blir din sag.

_(Ud)_

MEDEA

Gå blot. Du savner din nygifte brud

og finder tiden lang før I kan genses.

625 Hold bryllup! Med guds hjælp skal "bryllup" blive

et sådant ord at du det må forbande!

KOR

Strofe I

Elskovsguder som over al måde

til mennesket kommer,

de skænker ej ry eller menneskeværd.

Men kommer med lempe

630 Afrodite til os, er ingen guddom

yndig som hun.

Høje Gudinde, lad aldrig mig rammes

fra din gyldne bue med ufejlbarlige

elskovspile,

forgifted' med hjertets ubændige

higen mod vellyst!

  

*Side 35*

Modstrofe I

Selvbeherskelse følge mig stedse,

635 skønneste gave

fra gudernes hånd. Men ufred og splid

og galdesyg stridslyst,

Afrodite, du grumme, sindsro-forstyrrende,

holde du fjern!

Fri mig fra sansernes rus som vækker

hjertets begær efter lovløst favntag.

Nej, blot du vil hegne

640 om hengivne hustruers fredlyste

ægteskabs-leje.

Strofe II

Ah, fædreland, fædrene hus!

Gid jeg aldrig majer miste,

645 aldrig statsløs, rådvild vandre, hjemsøgt

af beske kvaler livet igennem.

Graven, ja, graven sluge mig

før dagen er endt,

før en sådan skæbne fuldbyrdes på mig!

650 Nej, intet mer frygteligt, knugende kan der

vel nævnes,

end at berøves fædrelandet.

Modstrofe II

Af selvsyn taler jeg her,

bringer ingen løse rygter,

655 sandhed kun som vækker eftertanke.

Så dybt du led som næppe fattes,

  

*Side 36*

men ingen, ingen by eller land

eller ven viste medynk.

660 Fordærv over ham som forråder sin næste

til hvis rene tankers lønlige gem han fik indgang.

Ubegrædt, tåreløs gå han til grunde!

AIGEUS _(rejsekl__ædt, kommer ind medfølge)_

Medea, lykke med dig! Intet ord

er bedre hilsen mellem ven og ven.

MEDEA

665 Tag samme hilsen, Aigeus, Pandion

den Vises søn. Men hvorfra kommer du**?**

AIGEUS

Fra Foibos' gamle varsels-helligdom.

MEDEA

Hvad førte dig til Jordens navlesten?

AIGEUS

At søge råd imod min barnløshed. * '

MEDEA

670 I guder! Er du barnløs indtil nu?

AIGEUS

Ja vist. Fortørnet har jeg vel en gud.

MEDEA

Har du en hustru? eller er du ugift?

  

*Side 37*

**AIGEUS**

Nej. Til en ægtehustru er jeg bundet.

MEDEA

Hvad råd gav Foibos dig om efterslægt?

AIGEUS

675 Så viise råd som intet menneske fatter.

MEDEA

Tilstedes det at høre Gudens svar?

AIGEUS

Ja vist. Til varslets tydning kræves kløgt.

MEDEA

Så sandt det ej er hemmeligt, så tal!

AIGEUS

"Løs ikke op for gedesækkens fod -

MEDEA

680 Før hvad var sket, før hvilken frist udløbet?

AIGEUS

"før du er nået til egen arne hjem"

MEDEA

Men hvorfor sejled du her til Korinth?

AIGEUS

— Du kender Pittheus, konge i Troizēn?

  

*Side 38*

MEDEA

En søn af Pelops, en gudfrygtig mand.

AIGEUS

685 Ham vil jeg forelægge Gudens ord.

MEDEA

Ja, han er viis, og kyndig just i sligt.

AIGEUS

- og våbenfælle af mig, tro som få.

MEDEA

Så lykke til, og held med hvad du ønsker!

AIGEUS

Men du er bleg og ser forgræmmet ud.

MEDEA

690 Aigeus! En ærkeslyngel er min mand.

AIGEUS

Hvad siger du? Nævn grunden til din harme!

MEDEA

Han krænker mig, skønt jeg er uden skyld.

AIGEUS

Hvad har han gjort? Forklar dig tydeligt!

MEDEA

En anden kvinde hersker i mit hus.

  

*Side 39*

AIGEUS

695 Hvor skændigt! Dertil har han dristet sig?

MEDEA

Det gamle venskab er slået om til kulde.

AIGEUS

Er han forelsket? Ved dit favntag mæt?

MEDEA

Forelsket? Han? Nej, en forræder er han.

AIGEUS

Så bryd da med ham, når han er så slet.

MEDEA

700 En brud fra kongehuset fristed ham.

AIGEUS

Hvis datter mener du? Tal dristigt ud.

MEDEA

Kong Kreons, herskeren her i Korinth.

AIGEUS

Ja, da forstår jeg helt og fuldt din sorg.

MEDEA

Fortabt! Og tilmed landsforvises jeg.

AIGEUS

705 Af hvem? Dig rammer skæbnen, slag for slag.

  

*Side 40*

MEDEA

Det er kong Kreon der forviser mig.

AIGEUS

Det også! Finder Iason sig i det?

MEDEA

Vel ej i ord, men lader dog stå til.

_(kaster sig nedfor ham)_

Nu, ved din hage her, ved dine knæ

710 med høj og hellig bøn jeg trygler dig:

forbarm dig, ja forbarm dig i min nød,

at ikke jeg skal flygte, udstødt, ussel,

af landet, men tag mod mig i Athen,

og giv mig tryghed ved din egen arne,

så sandt jeg ønsker guderne vil skænke

715 dig børn, og lykke til din sidste stund.

At her du traf mig blev dit lykkekast,

du aner ej hvor stort. Din barnløshed

vil jeg afhjælpe, blomstre skal din slægt —

så sælsom magt har mine trylleurter.

AIGEUS

Af mange grunde er jeg ivrig for

720 at vise dig, Medea, denne gunst.

Dels hellig pligt, og dels dit fremtids løfte

om arvinger - mit håb der nær var glippet.

Min stilling er: hvis selv du kommer til mig,

er du min gæsteven, jeg din beskytter.

725 Men, kvinde, forord bryder ingen trætte:

jeg kan og vil ej ta' dig med herfra.

  

*Side 41*

Selv må du se hvordan du når Athen.

Men lykkes det, da er du frelst, og jeg

gir aldrig dig til pris. Så derfor må

730 du finde udvej selv. For mine venner

her i Korinth, dem vil jeg ikke krænke.

MEDEA

Det er et ord. Men bandt du dig ved ed,

fortjener du min tak i fuldest mål.

AIGEUS

Du tror mig ikke? Tvivler på mit ord?

MEDEA

735 Jeg tror dig! Ikke du, men Pelias' hus

og Kreon er mig fjendsk. Men er du bundet

ved dyre eder, bøjer du dig ikke

for krav om udlevering fra Athen.

Men findes - uden ed - blot mundtligt tilsagn,

blir gammelt venskab måske påskud for

at udlevere mig. Min hånd er svag,

740 men de har rigdom, de har fyrstemagt.

AIGEUS

Din tale røber stor forsigtighed.

Men godt - jeg vil ej nægte dig min ed.

Således står jeg også sikrest selv,

når jeg kan vise hen til hvad jeg svor -

745 din stilling styrkes også. Nævn din ed.

MEDEA

Så sværg ved moder Jord, ved Solens lys,

min farfar Helios, ved alle guder -

  

*Side 42*

AIGEUS

At gøre, lade vær' at gøre - hvad?

MEDEA

Ej selv at jage mig af landet ud,

750 ej heller bøje dig for fjenders krav,

men skærme mig indtil din sidste dag.

AIGEUS

Ved moder Jord, ved Solens lys jeg sværger;

ved alle guders æt: at holde ord.

MEDEA

Alt nok. Men straffen hvis du bryder eden?

AIGEUS

755 Al straf som de gudløse rammes af.

MEDEA

Så lykke på din færd! Alt er nu godt.

Jeg kommer til dit land så snart mit værk

er fuldendt her, og jeg har nået mit mål.

_(Aigeus ud)_

KOR

Gid Hermes som leder vejfarendes skridt

760 må følge dig hjem; og gid du må nå

til målet hvorefter du higer.

Kong Aigeus, lev vel!

Som en højsindet mand har du vist dig.

  

*Side 43*

MEDEA

Ah Zeus! Åh retfærds Dike! Solens lys!

765 Triumf! Nu får jeg bugt med mine fjender!

Jeg ser, veninder, vejen åben

for hævn på dem som hårdest stod imod mig.

Nu viste sig den mand der redder mig

fra skibbrud, just da det så mørkest ud.

770 Ved ham jeg surrer min fortøjning fast,

så snart jeg er i Pallas' by og borg.

Nu skal jeg lægge frem hvad jeg har udtænkt -

men lysteligt at høre blir det ikke.

Jeg sender en af mine folk med bud

775 til Iason om at møde mig igen.

Og når han kommer, kildrer jeg hans øren

med blide ord og gir ham ganske ret:

at han ved giftermål i kongens hus

har ordnet alting snildt og velbetænkt.

780 Kun ber jeg om at børnene må blive -

men ikke for at efterlade dem

i fjendevold, her i Korinth, og udsat

for hån, mishandling - nej, det er min agt

ved svig og list at dræbe Iasons brud.

785 For mine børn skal overbringe gaver:

en dejlig kjole og en krans af guld.

Ifører hun sig denne pragt, da får

hun selv og hver der kommer hende nær

en grufuld død. Så kraftig tryllesaft

790 bestryger jeg dem med. Alt nok herom.

Men så - jeg gruer for det svære værk

jeg da skal øve: dræbe mine børn!

Og ingen jordisk magt kan frelse dem.

Er sådan hele Iasons hus lagt øde,

795 så bort! Fra mine elskte drenges blod

  

*Side 44*

og fra min ryggesløse dåd jeg flygter.

For fjenders spot, den _vil_ jeg ikke tåle!

Får være da. Hvad er mig livet værd,

berøvet fædreland og fædrehus,

800 og pint og plaget ved min onde gerning?

Mit fejltrin var at jeg forlod mit hjem

og satte lid til en _Helleners_ løfter.

Om Zeus det vil, dem skal han dyrt betale!

For aldrig skal han gense sine børn

i live, heller ikke skal hans hustru,

805 den nye brud, ham skænke afkom - nej -

elendigt skal hun dø som hun fortjener,

og bukke under for min stærke gift.

Lad ingen tro jeg er spagfærdig, ydmyg

og svag; nej, jeg er gjort af andet stof:

fjendsk mine fjender, mine venner god.

810 Det er et ry som høres videnom.

KOR

Da du nu har betroet os din beslutning,

må jeg på din, på men'skehedens vegne

anråbe dig: Medea, gør det ikke!

MEDEA

Min plan står fast, men jeg forstår din holdning.

Du har jo ikke lidt og tålt som jeg.

KOR

815 Dit eget kød og blod, det vil du dræbe?

MEDEA

Sådan vil Iason blive dybest ramt.

  

*Side 45*

KOR

Men grænseløs ulykkelig du selv.

MEDEA

Får være! Al indsigelse er spildt.

_(til en slavinde)_

_—_ Men du, gå hen og bring mig Iason her.

820 Dig har jeg tillid til i alle ting.

Men røb blot intet af hvad jeg har for,

så sandt du er mig tro, og kvinde selv.

KOR

Strofe I

Signede folk siden ældgammel tid, af Erechtheus' æt,

825 I børn af salige guder!

Thi jert hellige land som for plyndring var frit

yder ypperste visdoms nærende brød.

Det er lifligt

at ånde hvor luften stedse er klar,

dér træder man spændstigt på jorden.

830 Hvor de fromme Musers nifoldige kor

er født og har bo

som den blonde Harmonias' døtre.

  

*Side 46*

Modstrofe I

835 Dér rinder den klareste strøm af Kefissos' væld,

dér melder man Kypris dvæler;

og hun øser dets vande og ånder sit pust

af blideste briser og luneste luft

840 over vange.

Hun smykker sit hår med rosernes flor

til en duftende krans om sin pande.

Og visdommens ånd giver følge hun med

845 af Eroternes flok

til stræben mod højeste dyder.

Strofe II

Du stad med de hellige strømme,

du land som åbner sig gæstmildt,

hvordan kan du huse

den barnemorder,

850 den blodbesudlede kvinde?

Har du, Medea, ej tanke for vunden du slår,

for morderdolkens hug?

Nej, ved dine knæ vi bønfalder dig,

indstændigt, indstændigt, vær ikke døv for vor bøn:

855 myrd ej dine børn!

Modstrofe II

Hvorfra vil du hente din styrke,

hvor får du vel mod i din tanke

eller stål i dit hjerte

  

*Side 47*

til ryggesløs udåd?

Sig, kan du med tåreløst øje

860 møde, Medea, drengenes angstfulde blik?

Afmægtig vil synke din arm,

når drengene vakler og fatter dit knæ,

du grumme, du grumme - kan du da farve

dit stål

865 med børnenes blod?

**IASON _(kommer ind)_**

Jeg kommer som du bad, og skønt du er

forbitret på mig, skal du få din vilje.

Hvad nyt har du på hjerte denne gang?

MEDEA

Åh, Iason! Tag mig ikke ilde op

870 hvad jeg har sagt! Min hidsighed henrev mig -

glem det! Vi elsked dog hinanden før.

Jeg overvejed nøje, og til slut

bebrejded jeg mig selv: "Hvortil det stivsind

mod dem der viser venlig omsorg for dig?

875 Så uforsonlig imod landets konge

og mod den mand der virker for dit gavn

ved fyrstebryllup, ved at avle børn

til vore børn. Begrav dit had, og husk

det kommer alt som nådig skænk fra himlen.

880 Jeg har dog mine børn, omend jeg selv

er flygtning fra vor stad, og venneløs".

Ved disse tanker mærked jeg hvor stor

min dårskab var, hvor tåbelig min vrede.

Nej, du fortjener tak. Du håndled fuldt

885 forsvarligt ved dit nye giftermål. Kun jeg

var blind. Jeg burde jo ha' taget del

  

*Side 48*

i jeres højtid, smykket brudesengen,

og været stolt som frænde af din brud.

Men ak, vi kvinder er nu engang kvinder -

sagt i god mening: det er vor natur.

890 Men manden burde være hævet over

de fejl der ligger til vort køn, og ikke

stå fast på sit, med uforstand og trods.

Jeg strækker våben; jeg var krigersk før,

men nu - nu er jeg kommet til fornuft.

_(p__å et vink fra Medea kommer husslaven ud med drengene)_

895 Kom børn, kom blot herud, og skynd jer lidt

og hils på jeres far! Og hjælp at byde

ham et Velkommen: bilæg, li'som jeg,

den gamle ufred med den kære far.

For vi har sluttet fred og glemt vor strid.

Giv ham så højre hånd! - Åh hvilken pine

der, længe skjult, nu dukker op i tanken!

Hvor længe, børn, vil I få lov at leve

og strække jeres søde arme frem? -

- Jeg arme mor, så frygtsom, let til gråd.

Skønt far nu langt om længe er forsonet,

905 så faldt min gråd på jeres fine kind.

KOR

Ja, også mig står tåren nu i øjet.

Lad aldrig ske hvad ondt der truer dem!

IASON

Vel talt, Medea, jeg tilgiver dig.

Naturligt at en kvinde bliver harmfuld,

  

*Side 49*

910 når manden smugler anden kvinde ind.

Nu har du valgt den rette vej at gå

og indset, omend sent, hvor vægtigt vejer

mit forslag. Sådan gør den brave kvinde.

Men jer, I drenge, har jeg ikke glemt,

men af al magt, ved guders hjælp, bestræbt

915 mig for at forme jeres livsvej lys.

Jeg lover jer I skal fa første plads

på linie med de kongelige drenge.

Voks blot og trives! Thi det øvrige

skal far - tillige med en nådig Gud -

nok sørge for. Ja, måtte jeg dog se jer

920 som kærnesunde unge nå til blomstring,

og blive mine fjenders overmænd!

- Men sig mig, hvorfor strømmer dine tårer?

Du vender blikket bort og viser blot,

din blege kind - er du da ikke glad

for mine løfter? - hvad betyder det?

MEDEA

925 Slet intet - tanken gjaldt kun børnene.

IASON

Vær rolig! Deres fremtid blir min sag.

MEDEA

Jeg tror dig på dit ord og tvivler ikke.

Men kvindesind er svagt, har let til gråd.

IASON

Men hvorfor sukker du så tungt fra hjertet?

  

*Side 50*

MEDEA

930 Jeg fødte dem. Men ved din fremtids løfter

frøs jeg af medynk: sker det som du spår?

- Men grunden til jeg bad dig komme her

har dels jeg nævnt, og resten skal du høre.

Da kongen har bestemt at jeg må bort -

935 at det er bedst for mig, indser jeg nu,

og at jeg her kun er en hæmsko for dig

- for kongen med - og volder bryderi,

så lyder jeg og tar fra dette land.

Men at drengene må f[ et fristed her

og fostres op og trives ved din side,

940 derom må du hos kongen gå i forbøn.

IASON

Om det vil lykkes ved jeg ikke, men

forsøges må det.

MEDEA

Åh, din brud må du

få overtalt, så hendes far gir efter.

IASON

Ja vist.

Jeg tænker næsten det kan gennemføres.

MEDEA

945 Bestemt! Hvis hun er skabt som andre kvinder.

Jeg selv vil stå dig bi i dette værk.

For gaver skal hun få af mig, så skønne

som menneskeøjne aldrig før har set:

en kostbar kjole og en krans af guld.

Og drengene skal bringe dem. -

  

*Side 51*

_(til en slavinde)_

950 Vær rask,

du pige, bring os straks den sjældne pynt.

Ja, tusindfold lyksalig bliver hun

der far til mand den ypperligste helt,

og som skal eje Helios' gyldne skat,

955 som han, min farfar, skænkede sin æt.

Nå, drenge, tag nu disse bryllupsgaver

og giv dem til den lykkelige brud -

dem vil hun komme til at skønne på!

IASON

Hvor ubetænksomt er en sådan ødslen!

960 Du tror da ikke slottet lider nød

på gyldne stoffer? Gem dem for dig selv.

For bryder hun sig kun en smule om mig,

har hun sin mand mer kær end dyre skatte.

MEDEA

Tal ikke så! Selv guder lader sig

965 formilde gennem gaver. Guld har magt

blandt men'skebørn, langt mer end tusind ord.

Hun ejer skæbnens, ejer guders gunst,

hun er fyrstinde, rig! - Jeg ville give

mit eget liv, og ikke guld alene,

for blot at sikre mine børn et fristed.

- Nå børn, af sted hen til det rige hus,

970 hvor faders brud, mit herskab, bor,

og bønfald om at blive i Korinth!

Og husk - det vigtigste af alt - at overrække

de gaver i prinsessens egne hænder.

Så skynd jer, kom igen med glædesbud

  

*Side 52*

975 at alt hvad moder ønsker, er fuldført.

_(Iason ud med b__ørnene og husslaven)_

KOR

Strofe I

Forbi er alt håb for børnenes liv,

forbi for stedse. De vandrer mod deres død.

Modtage vil bruden den gyldne pragt,

modtage den dødssvangre gave.

Om de blonde lokker vil hun slynge

980 med egne hænder

det forræderisk Hades-viede smykke.

Modstrofe I

Den himmelsk-strålende kjole frister,

frister øjet. Og kransen af drevet guld,

den fæster prinsessen om panden stolt,

985 en dræbende bryllupsklædning.

Let i sindet hun flagrer i nettet,

et dødsviet offer.

Sit sikre fordærv hun aldrig undflyer.

Strofe II

990 Ak, Iason, hvor dybt forblændet

besvogred du dig med kongehuset!

Du aner ikke din skyld

i drengenes undergang.

I jammerfuld død

du styrter din nye hustru.

  

*Side 53*

Du arme brudgom,

995 hvor langt du forfejled din skæbne!

Mod strofe II

Medea, du ulykkesmoder,

du forladte hustru, jeg føler din smerte,

og sukker højlydt som du.

Din skinsyge driver dig frem

- for ægteskabsbrud -

til drab på børnene. Skændigt

1000 sveg dig din husbond

og hviler på utroskabs leje.

HUSSLAVEN _(ind med drengene)_

Min frue, dine børn er ta't til nåde,

for fyrstedatteren tog glad mod gaven

med egen hånd; så drengene er frelst.

Hvad nu?

1005 Forstenet står du, stum, skønt midt i lykken!

MEDEA

Ve mig!

HUSSLAVEN

Din adfærd rimer dårligt med mit bud.

MEDEA

Grufuldt! Ve mig!

HUSSLAVEN

Er det da ondt jeg meldte?

1010 Jeg troede det var godt, men tog nok fejl.

  

*Side 54*

MEDEA

Du meldte hvad du måtte. Du er skyldfri.

HUSSLAVEN

Og dog, du sænker hovedet, gråden vælder.

MEDEA

Jeg nødes til det, gamle. Guderne,

og jeg, jeg tåbe, har det føjet sådan.

HUSSLAVEN

1015 Fat mod! De børn vil bringe dig herhjem.

MEDEA

Det bliver mig som bringer andre hjem.

HUSSLAVEN

Så mangen mor har måttet la' sig skille

fra sine børn. Men husk dog på, vi må

som dødelige bøje os for skæbnen.

MEDEA

Det vil jeg gøre. Men gå du nu ind

1020 og sørg for drengenes behov - som dagligt.

_(k__ærtegner børnene)_

Åh børn, åh børn, nu har I stad og hjem

hvor I kan bo, når I forlader mig,

berøvede for evigt jeres mor.

Jeg selv som flygtning drager langt herfra,

før jeg oplever jeres glade ungdom

1025 i gode kår, i rigdom vokse op.

  

*Side 55*

Den lykke får jeg ikke at berede

jert bryllupsbad og smykke brudesengen

og løfte højtidsfaklen - åh, jeg arme,

jeg bøder bittert for min stejle trods!

Forgæves, børn, har jeg opfostret jer,

forgæves al min møje, alle smerter

1030 jeg søndersledes af i barselsseng.

Hvor blev de af, de mange lyse håb

om støtte, pleje i min alderdom?

At svøbes ved min død af jeres hænder,

1035 en lod misundt af mennesker? Farvel

du søde møje ved jer opvækst. Nej,

når jeg fra jer er ubønhørlig skilt,

blir alt mit liv kun bitterhed og kval.

Og jeres kære øjne ser ej moder mer -

en anden levevis er jer beredt.

I kære små!

1040 I ser på mor med store øjne, smiler

til jeres mor det allersidste smil -

hvorfor? Hvad gør jeg nu? Mit hjerte sank

ved synet af de klare barneøjne.

_(g__år frem til koret)_

Jeg _kan_ det ikke! Bort med disse planer

1045 fra før. Jeg tar de drenge med mig bort.

Hvortil den beske hævn på deres far,

når selv jeg gir mig dobbelt hjertesår?

Jeg gør det ikke! Bort med disse planer!

Og dog - hvad fejler mig? Er det mit ønske

at fjenders hån skal overskylle mig,

1050 og de skal slippe for den grumme hævn?

Nej, gøres må det. Ah hvor ynkeligt

  

*Side 56*

at give feje, slappe tanker rum.

- Gå ind i huset, børn. - Og føler nogen

her afsky ved det offer jeg må bringe,

1055 det blir hans sag. Min hånd skal ikke ryste,

Åh -

åh nej, mit arme hjerte hold dig fra

den dåd, og lad dem leve, dræb dem ikke!

De blir din glæde, selv i fremmed land.

1060 Ved alle underverdnens skumle magter,

nej, ingensinde vil jeg efterlade

mit afkom til forhånelse og tort.

1065 Afgjort er sagen, ingen udflugt mulig.

Om panden bær prinsessen nu sin krans,

forgiftet li'som kjolen - hendes død

kan ingen eller intet mer forhindre.

Men jeg skal ad en vej så tung -

og vejen _de_ skal gå, end mere tung.

_(g__år lidt tilbage)_

Nu kun til mine drenge et farvel:

1070 så giv jer mor til afsked højre hånd.

Du kære hånd, du friske kære mund -

den ranke vækst, de ædle ansigtstræk.

Bliv lykkelige - hist! for lykken her

har fader røvet jer - åh søde favntag,

1075 du fine hud, hvor liflig jeres ånde!

- Men gå nu, gå! Jeg tåler ikke synet

af jeres skønhed; byrden knuser mig.

_(drengene ind i huset)_

  

*Side 57*

Jeg indser nok hvad udåd jeg har for,

men lidenskaben har mig i sit greb -

1080 den som er men'skets grummeste tyran_,_

KOR _(anap__æster)_

Ad tankernes slyngede veje

har ofte jeg vandret, og søgt

mod de mål som siges at ligge for højt

for kvindernes køn.

1085 Men et Musernes kald,

der byder os stræbe mod visdom

er dog ligefuldt skænket vor slægt -

om ikke til alle, så til en af hvert tusind.'

Men ganske er Musernes skænk

os ej nægtet.

1090 Så vil jeg da påstå at den som er barnløs

og aldrig har slægten formeret,

i lykke står over de barnriges kår.

For aldrig erfarer den barnløse mand

om børn er en lykke til huse at fa,

eller kval -

og for mangen en byrde han spares.

Men den der far prøve den søde fryd

1095 af afkom, han ser sig - om tidligt, om sent —

hårdt plaget af sorg og bekymring.

Han må sanke til huse en arv,

en rigdom om hvilken ingen kan spå

om den tilfalder retskafne børn

eller slette.

1105 Men eet er igen som er ens for enhver,

og rummer det yderste, sidste:

  

*Side 58*

lad én have samlet sig rigeligt gods

og set sine børn i udadlelig vækst

og brave og ædle i sindet -

hvis en daimon det vil,

1110 da er døden parat med et slag

så de sendes til Hades.

I forvejen hærges vi mennesker nok

af modgang og nød - hvorfor skikker o$ Gud

1115 denne sidste og altbesejrende plage?

MEDEA

Veninder, jeg har spejdet imod slottet

og længe ventet nyt om sagens udgang -

men se, der kommer en af Iasons slaver

1120 med vigtigt bud - han snapper efter vejret.

SENDEBUD

Flygt, flygt, Medea! Din forvovenhed

og brøde overskrider alle grænser.

Tag tilflugt til hvad udvej du kan finde,

om skib, om vogn - se blot at komme bort.

MEDEA

Hvad nøder mig til sådan hastig flugt?

SENDEBUD

1125 Den fyrstelige brud er netop død

og Kreon med - som ofre for din gift.

MEDEA

Du bringer mig det bedste glædesbudskab.

Fra nu af kalder jeg dig ven, velgører.

  

*Side 59*

SENDEBUD

Hvorledes? er du blevet helt forrykt?

1130 Du hører fyrstehuset er lagt øde,

men viser åbenlyst din fryd derved.

MEDEA

Ja, mangt og meget kunne jeg her give

til gensvar; men forhast dig ikke, ven.

Fortæl hvordan de omkom; dobbelt vil

1135 jeg nyde det, hvis deres død blev grum.

SENDEBUD

Så snart som dine drenge, begge to,

med deres far var nået til brudehuset,

da blev der glæde mellem husets folk

- vi led jo alle svært ved dine trængsler -

og snart gik snak og hvisken rundt i huset

at du og Iason havde sluttet fred,

1140 og at hver kiv og strid var bilagt.

Man kyssed drengene, én deres hånd,

én deres blonde lokker; selv var jeg

så henrykt at jeg fulgte med dem ind

i brudekamret. Dér sad hun, hvis vink

- og ikke dit - vi nu må agte på.

1145 Dit sønnepar bemærked hun slet ikke,

men blikket hviled sødmefuldt på Iason.

Men næppe fik hun øje på de to,

før hun slog kjolens flig frem for sit ansigt

og vendte bort sin hvide kind i afsky

ved synet blot af Iasons børn. Men han

forsøgte at formilde hendes harme

1150 ved blide ord: "De drenge er mig kære!

Vis dem lidt venlighed! Hvorfor så fjendtlig?

  

*Side 60*

Giv dem et blik, og husk at mine venner

bør også være dine! Her er gaver,

tag godt imod dem, og formå din fader

til at tilbagekalde sin beslutning,

1155 og lad dem så for _min_ skyld blive her".

Så snart hun øje fik på pynten, gav

hun efter, loved Iason alt; og før han

med drengene var nået ret langt fra huset,

da svøbte hun den skønne kjole om sig,

1160 og fæstede den gyldne krones pragt

om sine lokker, sætter hårets fald

til rette foran spejlet, mens hun smiler

fornøjet til den blanke bronzes genskin.

Så rejser hun sig, og med danseskridt

på snehvid fod hun iler gennem salen,

1165 helt sjæleglad ved gaven; gang på gang

ser hun tilbage imod kjolens fald,

der smyger sig omkring den strakte hæl.

Men da et rædselssyn der blev at se:

hun blegner, skælvende på alle lemmer,

og vakler med usikre skridt tilbage

1170 til tronen, netop før hun styrter om.

En gammel kvinde løfter højt et råb -

- hun troede nok en gud - velsagtens Pan —

var hende ildesindet; men da fråden

flød hvid fra hendes mund, og øjnene

1175 fordrejede stod frem, og huden grå,

da vendte sig den gamles offerråb

til klageskrig. Og straks stak én i løb

til fa'rens hus og én til svigersønnens

med bud om hvad var hændt, så hele huset

1180 genlød i virvar af de travle fødder;

så lang tid gik som når en hurtig løber

  

*Side 61*

sin banes længde halvt tilbagelægger.

Da vågner, med en kvalfuld stønnen, staklen

som før med lukte øjne målløs lå:

1185 for dobbelt pine jager hende op:

det gyldne diadem udspyer en strøm

af unaturlig, grådig ild; og kjolen

- så fint et væv, og dine drenges gave -

åd dybt i den usaliges hvide kød.

1190 Hun farer op og flygter, helt i glød,

og ryster hår og hoved hid og did

for at bortslynge kransen; men dens guld,

i håret tæt indfiltret, sad for fast.

Jo mer hun kaster hovedet, des mere

1195 far ilden næring så den blusser højt.

Tilsidst hun bukker under, styrter sammen,

så grufuldt tilredt at kun fa'ren ville

genkende hende: øjnene trådt ud

af deres huler, ansigtet fortrukket.

Fra issen strømmed ild og blod i blanding,

og dråbevis flød kødet ned fra knoglen

1200 som harpix-tårer drypper fra en gran -

forvoldt af tryllegiftens skjulte bid.

Forfærdeligt at se! men røre liget,

det gøs vi for, belært af ofrets skæbne.

Den arme far som ikke aned ondt

1205 kom pludseligt til stede, kaster sig

hen over liget under jammerklager,

tog det i arm og kyssed det og råbte:

"Min arme datter, hvilken harmfuld gud

har røvet dig fra mig på hæslig vis?

Hvem gør mig barnløs, mig, en livstræt olding?

1210 Åh, kunne jeg dog dø med dig, mit barn!"

Men da han, træt af gråd og klager, søgte

  

*Side 62*

at rejse op igen sin gamle krop,

var han med kjolens dragt så tæt indfiltret,

som efeu klynger sig til oliegren.

1215 Det blev en grufuld brydekamp: hver gang

han vil sig rejse, klæber hun ham til sig.

Men prøver han at bruge vold, da flænges

hans gamle kød i stumper bort fra benet.

Til sidst hans kræfter slukkes ud; den arme

1220 opgi'r sin ånd; den dyst var ham for hård.

Nu ligger lig ved lig, hos fader datter,

et syn som nok kan presse tårer frem.

Om dig, Medea, er jeg tavs. Du ved

bedst selv hvordan du undgår straf.

Men længst har jeg forstået at men'skelivet

1225 er kun en skygge; dristig hævder jeg

at viise folk og alle skarpe hjerner

er ofre for det værste selvbedrag.

For lykkelig bør intet menneske kaldes.

Ja, far du guld tilmålt i overflod,

1230 da er du _heldig,_ ikke lykkelig.

_(ud)_

KOR

En harmfuld daimon dynger sorg på sorg

i dag på Iasons skuldre - som fortjent.

MEDEA

1235 Det er besluttet. Nu, i denne time,

så snart jeg drengene har dræbt, forlader

jeg landet her i største hast. Skal de

se døden for en fremmed, umild hånd?

1240 At døden er dem vis, står fast. Og jeg

  

*Side 63*

som gav dem liv, vil også tage det.

Så rust dig, hjerte! Hvorfor tøver du

ved denne dåd, så frygtelig den er,

men uundgåelig? Du, min stakkels hånd,

grib sværdet nu! Ulykkesbanen ser du,

1245 gå frem til løbets første, bitre skridt.

Nu ikke fej. Glem det er dine børn,

de kære som du fødte. Denne dag,

en enkelt kort, forglem at du er moder —

begræd dem siden hen - jeg elsker dem

1250 jeg myrder - en usalig kvinde, jeg!

KOR

Strofe 1

O Jord! o Sol,

allysende stråleglans!

se dog, se dog herned

på en dødsviet kvinde,

før hun tilsøler sin hånd, selvmorderisk,

1255 med blod af dem hun fødte!

Solskabte er de, og gudeblod tør ej

af dødeligs våben udgydes.

Zeusfødte lys,

brems, stands, jag hende af gårde!

den hævnsyge slægt hjemsøgende

1260 dødsdaimon, Erinyen.

Modstrofe 1

Hvad tak, hvad løn

for modermøje, med frugtesløs

vågen og pleje?

  

*Side 64*

Hvorfor svigted du hjemmet,

1265 lod bag dig Symplegadernes trussels-port,

de mørkblå, stængende klipper?

Ulykkeskvinde, hvad rasen kom over dig,

en dybt fortærende galde?

Tung er vreden,

hævn, straf, venter misdæderen

der øder selv-avlet liv, og nedkalder

1270 gudsendt straffedom.

Strofe II

Hører du skriget, skriget fra huset?

Ve dig forvovne, frygtelige kvinde!

1. DRENG _(indenfor)_

Ak nej, hvad nu? Hvor undgå moders hænder?

2. DRENG

Ved ikke, kære broder! Vi er dødsens.

KOR

1275 Bør jeg gå ind? søge at hjælpe,

redde de drenge fra døden?

1. DRENG

Ved Zeus, ja, frels os! Det er høje tid!

2. DRENG

Vi er i nettet, sværdet truer! Hjælp!

KOR _(efter kort pause)_

Stål eller klippe, grusom, moder,

  

*Side 65*

1280 er din natur,

du som dræber, skæbne-betynget,

med egen hånd

eget afkom.

Modstrofe II

Een, eneste kun af fortidens kvinder

har dræbt sine børn, siger sagnet,

skønt kære de var.

Fra guder sendtes vanvid over Ino,

1285 da Hera hårdt forvilded hendes sanser.

Til bod for ryggesløst mord på egne børn

styrted den arme sig

ud over havets brink,

og fulgte sine sønner to i døden.

Hvad større rædsel kan der hænde? —

1290 Åh brudeseng, på kvaler rig,

hvad ondt har du ikke forvoldt

de dødeliges æt?

IASON _(ind i stor hast)_

I kvinder foran porten, sig mig straks:

er dette udyr af en kvinde dér

1295 i huset, eller er hun sluppet bort?

Hun må sig skjule dybt i jordens skød -

må svinge sig som fugl i Æth'rens hav,

hvis hun skal undgå fyrstehusets hævn.

Hun myrder kongen, i forvisning om

1300 at slippe straffrit fra så sort en dåd.

Men _mine_ tanker gælder mine børn,

kun dem - lad hende bøde som fortjent.

Men mine drenges liv, det vil jeg redde,

  

*Side 66*

at ikke kongens slægtninge skal hævne

1305 på børnene, hvad moderen forbrød.

KOR

Du arme Iason! Andre ord du brugte

i fald du aned byrdens fulde vægt.

IASON

Hvorledes? Vil hun også myrde mig?

KOR

For moderhånd er begge sønner dræbt.

IASON

1310 Nej, nej! Du knuser mig. Ufatteligt!

KOR

Men sandhed. Du er barnløs, Iason, nu.

IASON

Hvor har hun dræbt dem? Dér i kamret inde?

KOR

Luk porten op, så ser du dem i blod.

IASON

I slaver, hurtigt! Bort med lås og slå!

1315 Løft portens hængsler af, så jeg kan se

de arme børn. Men hun skal bøde dyrt.

_(Medea viser sig p__å bygningens tag på en vogn, forspændt med to drager. Hun har sine døde drenge i favnen)_

  

*Side 67*

MEDEA

Hvorfor dog bryde porten op med vold?

De døde drenge søger du, og mig

der dræbte dem? Spar dit besvær! Med ord

1320 kan du mig nå, men aldrig med din hånd.

Den vogn du ser, har Helios, min farfar,

som værn mod alle fjender skænket mig.

IASON

Afskyelige kryb! Modbydelig

for guder, men'sker, mig, og alt som lever!

1325 Med morderstålet rased du mod dem

du selv har født - og mig gjort ensom, barnløs.

Så blodbesudlet tør du se mod solen

og denne jord, du ryggesløse kvinde!

Pest ramme dig! Sent fik jeg øjet op:

1330 for jeg var blind da jeg dig bragte hjem

til Hellas fra barbarers strand, dig som

troløs forrådte far og fædreland.

Den hævnånd du ved blodskyld havde vakt,

den har du, skyldig selv, vendt imod mig.

Det var dog dig som slagtede din bror

1335 ved hjemmets alter. Det var første skridt.

Så drog du med det mønjerøde Argo.

Mig, Iason, ægted du, og vi fik børn -

som du i skinsyg hævnlyst nu har dræbt.

Nej, aldrig voved en hellenisk kvinde

1340 så ond en gerning - men jeg vraged dem

for dig - til eget vanheld og fordærv.

Løvinde, ikke kvinde! Mere vild

og morderisk end den tyrrhenske Skylla.

1345 Men tusind skældsord ville prelle af

på die, din spot og hånlige natur.

  

*Side 68*

Bort fra mit ansigt, lede barnemorder! -

Min skæbnelod er jammer alle dage;

det nye bryllup gav mig intet afkom,

og drengene, som jeg dog selv har avlet

og fostret op, far jeg ej lov at gi'

1350 en afskedshilsen - jeg har mistet dem!

MEDEA

Med lethed kunne jeg dig svare vidt

og bredt - men fader Zeus ved meget vel

hvad jeg har ydet, og hvad løn jeg fik.

Mit favntag vraged du, i sød forhåbning

1355 om fyrsteliv og højhed - mig til spot!

Men det gik modsat - kongens egen datter

og kongen selv kom såre ilde fra

at jage mig på flugt. Så kald mig blot

løvinde eller den tyrrhenske Skylla.

1360 Dit hjerte såred jeg ulægeligt.

IASON

Du pines selv og har din del af sorgen.

MEDEA

Men sorgen lettes når din latter dør.

IASON

Åh drenge, børn af en uhyrlig moder.

MEDEA

Åh børn, I bøded for jer faders falskhed.

IASON

1365 Min højre ved sig fri fra dette mord.

  

*Side 69*

MEDEA

Dit nye bryllup bær den sande skyld.

IASON

Som om lidt utroskab skal koste blod.

MEDEA

"Lidt utroskab" - er det for kvinden skæmt?

IASON

Ja, for en ærbar. Du er fræk og skinsyg.

MEDEA

1370 Men _deres_ død er torne i dit kød.

IASON

De _lever_!! Som hævnens ånder over dig!

MEDEA

Hvem først forbrød sig her, véd alle guder.

IASON

- og kender din fordærvede natur.

MEDEA

Had kun! Ved dine skældsord væmmes jeg.

IASON

1375 Jeg også. Så vor afsked falder let.

MEDEA

Hvad vil du mer? Lad dette dog få ende!

  

*Side 70*

IASON

Åh, lad mig jorde disse børn med gråd!

MEDEA

Nej, aldrig. Dem vil jeg begrave selv

i den akraiske Heras tempelgård,

1380 så ingen fjende skal forsynde sig

mod gravens fred. Og Sisyfos' æt

skal årlig holde hellig sonefest

som bod for det ugudelige mord.

Jeg drager til Erechtheus' land af sted

1385 at bo hos Aigeus dér, min gæsteven.

Selv vil du, usling, få en ussel død:

en stump af Argo vil dit hoved knuse.

Så bittert bli'r dit nye bryllups udgang.

IASON

Udslettelse ramme dig!

1390 Dike straffe dig, blodskyldens hævner.

MEDEA

Hvilken gud eller daimon vil høre en bøn

fra en ménsvoren, gæsteretskrænker?

IASON

Jeg væmmes ved dig, du besudlede moder.

MEDEA

Du savnes derhjemme ved hustruens gravfærd.

IASON

1395 Ja, derhen går snart min, ak! ensomme gang.

  

*Side 71*

MEDEA

Dine tårer blir bitrere alt som du ældes.

IASON

I elskede børn -

**MEDEA**

Ja, af mig, deres moder.

IASON

Og du dræbte dem dog —

MEDEA

for at såre dig ret.

IASON

Åh børn, ak kunne jeg kyssejer ømt

1400 og lægge min mund tæt til jeres kind!

MEDEA

Nu har du dem kær, nu vil du dem favne

hvem før du forstødte -

IASON

Ved guderne, lad mig

med hånden stryge den dunbløde hud.

MEDEA

Nej aldrig. Forgæves og spildt er din bøn.

IASON

1405 Hører du, Zeus, hvor hun støder mig bort?

hvad den glubende skabning mig volder af ve,

  

*Side 72*

løvinden der flår sine unger.

Men så længe jeg kan og så langt jeg formår

vil jeg anråbe samdige guder: Vær vidner

1410 til den skændige dåd! -

Du hindred mig i at ta' dem i favn,

i at gravlægge dem under klage!

Ak, havde jeg aldrig avlet de børn,

for i dag kun at se dem

1415 som ofre for sanseløs mordlyst!

_(Iason og Medea ud til hver sin side)_

EXODOS

KOR

Stor er Zeus', Olympierens magt.

Hvad ingen har drømt lader guderne ske,

men forpurrer hvad sikrest vi troede.

Hvor ingen ser vej kan en Gud sprede lys.

Alt skete som guderne ville.

  

*Side 73*

SAGNET

I _Iolkos,_ by og borg i Nordgrækenland, var tronen blevet ledig ved kongens død, og to halvbrødre stredes om magten, _Pelias_ og _Aison._ Den første fik overvægten, og fordrev den legitime efterfølger Aison, der måtte skjule sig og sin familie mod Pelias' efterstræbelser.

Det lykkedes Aison at bringe sin søn _Iason_ i sikkerhed og overgive ham til pleje og oplæring hos den viise Kentaur Cheiron. Da Iason er blevet voksen, vender han tilbage til Iolkos og kræver tronen som sin lovlige ret. Pelias svarer ikke rent ud nej, men sætter som betingelse at Iason bringer ham det navnkundige Gyldne Skind som beror i _Kolchis_ fjernt ude i Østen ved Oceanets kyst, der hvor solen står op. Landets konge, _Aietes,_ er søn af Solen, men selv en barsk og dyster skikkelse.

Iason lader da bygge et skib, prægtigere og hurtigere end hidtil set, det lynsnare "_Argo"._

Til togtet meldte sig alle de bedste og kraftigste helte i Hellas, kaldet "Argonauterne", og med dem drager Iason ud på det berømte "Argonautertog". Under Heras og Athenes beskyttelse går så farten gennem Dardanellerne og Bosporos ud på Sortehavet. Blandt de mange farer og eventyr de overstår, er den bekendteste turen gennem Bosporos mellem "sammenslagsklipperne", "_Symplegaderne"_ der knuser ethvert fartøj som prøver at forcere dem. Ved Athenes hjælp slipper Argo netop igennem - og Symplegaderne har siden den tid stået roligt og solidt forankret i havbunden.

  

*Side 74*

Tilsidst når de deres mål, Kolchis, og modtages som gæster, skønt ikke særlig velkomne, af kong Aietes. For at udlevere vædderskindet kræver kongen at Iason skal bestå forskellige prøver, hvorom sagnene er lidt uenige, men den afgørende er at han skal pløje med to ildsprudende tyre. Imidlertid har kongens datter _Medea_ ("den snilde") forelsket sig i den smukke fremmede. Takket være hjælp fra denne trolddomskyndige pige består Iason prøven, hvorpå han bemægtiger sig det Gyldne Skind, som bevogtes af en aldrig slumrende drage. Først da Medea har opbudt sine tryllemidler dysses den i søvn og må slippe sit bytte.

Efter endt værk sniger Iason sig ned til sit skib, fulgt af Medea og hendes lillebror, og stævner hjemad. Da Aietes far nys om det skete, sætter han efter dem og er lige ved at indhente dem. Da griber Medea sin bror, dræber ham, og kaster hans lemmer, et for et, i havet, så at forfølgerne sinkes ved at måtte opsamle den dødes rester.

Hjemturen går da rundt om den halve jord, langs Oceanets kyst - senere fortaltes det at man sejlede op ad Istros (Donau), og ad Mellemeuropas flodsystem tilbage til Middelhavet.

På Korkyra (Korfu) er de gæster hos Faiakerkongen Alkinoos og dronning Arete. Hos dem bliver Iason og Medea lovformeligt gift, d.v.s. ved dyre eder fra begge sider.

Da Iason og Medea tilsidst når tilbage til Iolkos, er kong Pelias meget affældig, til stor bekymring for hans døtre. Medea lover at forynge deres fader - hun har vist dem sin kunst ved at slagte en gammel vædder og putte den i sin trolddoms-gryde og tage den spillevende og forynget op. Men da Pelias' døtre forsøger den samme

  

*Side 75*

kunst med deres fader, undlader Medea at anvende sine tryllemidler, så at Pelias er og forbliver død.

Følgelig må ægteparret atter gå i landflygtighed. De finder beskyttelse og bolig i Korinth hvor de tilbringer nogle år, og far to sønner. Da er det Iason vinder Kreons datter til brud, idet han svigter sin hustru og deres børn. Medeas harme og skinsyge er uden grænse: hun udtænker og udfører en frygtelig hævn på prinsessen - Glauke siges hun at have heddet - på hendes fader og sin mand, således som Euripides fremstiller det i sin tragedie.

Medeas senere skæbne vidste man også besked om: i Athen ægter hun kong Aigeus, men afsløres da hun vil rydde sin stedsøn Theseus af vejen ved gift. Giftbægret bliver slået hende ud af hånden, og Medea må endnu engang tage flugten. Hun kommer langt bort til østlige egne og bliver stammoder til _Mederne,_ et broderfolk til Perserne. Denne sidste slutning på sagnet må dog betragtes som ret sen, og synes nærmest at være en efterrationalisering der er opstået på grund af navneligheden.

  

*Side 76*

**KOMMENTARER**

VERS

4 _Pelion:_ et skovbevokset bjergmassiv i nærheden af Iolkos (se "Sagnet" s. 73.)

1-10 Se "Sagnet" s. 73.

12 _højt i kurs:_ Medea havde ved hjælp af trolddom afvendt en hungersnød blandt borgerne.

22 _hånd:_ et gensidigt håndtryk som hilsen anvendte grækerne kun i ringe omfang, og da altid med vægt som noget særlig betydningsfuldt og intimt; jvf. v. 496, 899, 1070.

48 _Husslaven:_ græsk paid-agogos (pædagog), en særlig tro og pålidelig slave som skulle tage sig af borgerskabets sønner, deres færden og opførsel (men ikke undervise dem).

49 _arv: "_arvestykke", her om den trofaste slavinde.

69 _Peirenekilden:_ dens vand var berømt som klart og sundt; dens løb gennem Korinth var marmorindfattet.

160 _Themis:_ gudinde for lov, ret og orden.

161 _Artemis:_ mest kendt som jagtgudinde. Måske her påkaldt som beskytterinde af værgeløse kuld, og kvinder i nød.

212 _Pontos:_ Sortehavet, som mod syd "aflåses" d.v.s. lukkes og beskyttes af Bosporos' trange port.

232 _k__øbe os en ægtemand:_ der tænkes på medgiften der var (og er) meget vigtig i Grækenland for indgåelse af et passende ægteskab.

242 _samlivets_ _åg:_ ægteskabet sammenlignes med et

  

*Side 77*

spand (heste, muldyr etc.) under åg (sml. "trække på samme hammel").

285 _kl__øgt:_ Medea betyder "den kløgtige" el. "snilde" (se "Sagnet" s. 74).

324 _ved dine kn__æ:_ en almindelig bønfaldende gestus var at kaste sig ned for den man vil bønfalde om noget og lægge den venstre hånd om hans knæ; med den højre berørte man hans hage eller greb hans hånd (sml. Iliaden I, 500-02).

332 _glem ej ham:_ ni. Iason.

397 _H__ékate:_ natlig gudinde for al slags spøgeri og trolddom. Det er særlig graverende, at Medea har et alter for Hekate _inde_ i huset; hun dyrkes ellers kun i det fri.

405 _Sisyfos:_ grundlægger af Korinth og stamfader til Korinths kongeslægt, "den snildeste af mænd". Omtales i Odysseen (XI, 583 f!) som straffet forbryder. Ordet bruges her stærkt nedsættende.

407 _Helios:_ solguden.

415 _manden:_ d.v.s. mandkønnet (ikke specielt Iason, skønt forestillingen om ham ligger bagved).

423 _Foibos:_ Apollon som beskytter af sang og musik.

436 _Blu:_ poetisk ord for blufærdighed.

479 _tils__å dødens mark:_ Iason måtte i kampen for det gyldne skind dræbe nogle tyre og udså deres tænder, af dem voksede en flok krigere op; på Medeas råd kastede han en sten ind imellem dem og ophidsede dem derved til at dræbe hinanden.

484 _Pelion-klippen:_ se note til v. 4.

497 _kn__æ:_ sml. note til v. 324.

517 _sikre tegn:_ der sigtes til en prøvesten, hvormed man ridsede i det ædle metal og af ridsens art kunne bestemme metallets lødighed.

  

*Side 78*

527 _Kypris:_ gudinden Afrodite (se note til v. 630), her opkaldt efter hendes dyrkelse på (føde)øen Kypros (på dansk ses næsten kun den fortyskede form Cypern).

543 _Orfeus:_ sagnagtig mester i sang og lyrespil.

613 _g__æstetegn:_ en itubrudt knogle, hvoraf to partnere der sluttede gæstevenskab hver beholdt sin del; den tjente i givet fald som attest (identifikation). Gæstevenskabet var helligt og stod under Zeus' beskyttelse.

630 _Afrodite:_ Afrodites dyrkelse var mangeartet; mest kendt og dyrket var hun i form af guddom for elskov, vellyst og sanserus.

668 _Jordens navlested:_ efter græsk opfattelse var Delfi jordens navle (midtpunkt); der fandtes (og findes endnu) en sten (omfalos = navle), og omkring den er udhugget et net af uldbånd, et tegn på hellighed.

679 _gedes__ækkens fod:_ et sammensyet gedeskind tjente som vinsæk; den ene fod lod man være usyet, så den kunne snøres til og åbnes igen. Meningen med orakelsvaret var, at Aigeus skulle holde sig fra kvinder (el. vin?) indtil han kom hjem (se dog note til v. 722).

683 _Troizën:_ by ved den Saroniske Bugts sydside lige over for Athen, som havde et gammelt venskab med denne by.

684 _Pelops:_ sagnkonge, vandt sin brud Hippodameia ved at besejre hendes fader i vognkørsel. Stamfader til den berømte og berygtede Atreus-slægt, af hvilken Agamemnon er den bekendteste. Pelops har givet navn til halvøen Peloponnes.

709 _ved din hage:_ sml. note til v. 324.

  

*Side 79*

722 _arvinger:_ sagnet melder intet om at Aigus fik efterkommere ved Medeas hjælp. Derimod besvangrede han under sit ophold hos Pittheus i Troizen datteren Aithra, der blev mor til Athens særlige heros Theseus.

764 _Dike:_ er ikke meget forskellig fra Themis (se note til v. 160). Dike er dog en grad mere guddommelig end Themis.

771 _Pallas:_ Pallas Athene.

824 _Erechteus:_ den athenæiske kongeslægts guddommelige ophav, der dyrkedes i templet Erechteion på Akropolis.

832 _Harmonia:_ grækerne havde let ved at personificere abstrakte begreber, således her. Harmonia betegner hvad der er velproportioneret, vel sammenstemt.

835 _Kefissos:_ lille flod, der løber tæt forbi Athen.

836 _Kypris:_ se note til v. 527.

844 _Eroterne:_ Afrodites søn Eros, ligesom sin mor gud for higen og elskov. Som visse andre guder kunne han også optræde som en mangfoldighed afguder med samme væsen (jvf. de katolske kirkers mange Maria'er, der dog er en og den samme).

954 _Helios:_ solguden (se "Sagnet" s. 73). 1070 _højre hånd:_ se note til v. 22.

1171 _et r__åb:_ ved ofringers højdepunkt, og i det hele taget når guden føltes nær, istemte de tilstedeværende kvinder et skrig (et rituelt råb) (jvf. v. 1176).

1172 _Pan:_ guden Pan færdedes fortrinsvis i bjerge; han er gud for småkvægets trivsel. I øde skovegne, især i den lumre middagshede, kunne mennesker

  

*Side 80*

blive grebet af en uforklarlig angst ("panisk skræk", "panik"), så var det Pan der drev sit spil

1182 _sin banes l__ængde:_ der tænkes på løb på et stadion.

1256-57 _gudeblod:_ gennem Medea nedstammede børnene fra Helios. At Medea også selv er af gudeæt synes koret i øjeblikket at glemme.

1260 _Erinye:_ her kun = hævngudinde.

1265 _Symplegadernes trusselsport:_ se "Sagnet" s. 73.

1284 _Ino:_ datter af Thebens grundlægger Kadmos og gift med kong Athamas i Boiotien. Hun vakte Heras vrede, fordi hun havde taget sin søster Semeles søn med Zeus, Dionysos, til sig. Hera slog hende med vanvid, så hun dræbte sine to sønner og derefter styrtede sig i havet, hvor hun forvandledes til havnymfen Leukothea; det var hende der reddede Odysseus, så han kom i land på Faiakernes 0 (Odysseen V, 333 fi).

1335 _ved hjemmets alter:_ jvf. "Sagnet" s. 74. Ifl. en anden variant af sagnet dræbte Medea altså sin bror hjemme. Hvorfor Euripides har valgt denne variant her, ved vi ikke.

1344 _tyrrhensk:_ egl. etruskisk; her blot = italisk.

_Skylla:_ et uhyre, der boede i en hule ved Messinastrædet (på den anden side af strædet boede uhyret Charybdis). Skylla havde på blækspruttevis mange arme, hvormed det greb og fortærede forbisejlende søfarere (sml. Odysseen XII, 85).

1378 _begrave selv:_ Euripides sigter hermed til et andet beslægtet sagn, ifølge hvilket det var korinthierne, som dræbte Medeas børn, og til bod måtte holde en årlig sonefest i Heras tempel på borg

  

*Side 81*

selv om sagnene har varieret stærkt.

1379 _den akraiske Hera:*_ Hera Akraia (borggudinde) havde en helligdom på borgknuden Akrokorinth, Korinths akropolis.

1381 _Sisyfos' at:_ omskrivning for korinthierne (jvf. note til v. 405).

1386 _Iason_ skal have lagt sig til at sove i skyggen af Argo-vraget, hvorfra en rådden stævn af skibet faldt ned og dræbte ham.

  

*Side 82*

### DRAMAETS OPBYGNING

###### A.

1-130 _Prologos_

Monolog eller dialog før korets indmarch, giver expositionen (indføring i baggrunden) for stykkets handling. Prologen her falder i tre afsnit:

1-48 Ammens monolog.

49-95 Dialog mellem ammen og husslaven.

96-130 Anapæstisk mellemspil: Medeas klage inde i huset og ammens kommentar.

###### B.

131-213 _Parodos_

Korets indtogssang _(parodos_ betegner egentlig den rampe der fører op til platformen foran scenebygningen, ad hvilken koret kommer ind på _orchestra)._ Fra da af bliver koret på scenen indtil stykkets slutning. Det kommenterer handlingen ved sine lyriske sange og dans; desuden tjener korsangene som en slags akt-inddeling. Korsangene er bygget op af strofepar (strofe-modstrofe), der metrisk svarer til hinanden (responsion), undertiden, som her, afsluttet med en metrisk selvstændig _epode_ ("eftersang").

Euripides lægger ikke så megen vægt på korsangene som sine to forgængere Aischylos og Sofokles, heller ikke hvad den lyriske udformning angår. Korsangen her er da også utraditionel: den indledes med et anapæstisk afsnit (d.v.s. i marchrytme), først fra v. 149 begynder den egentlige korsang - dog med iblandede anapæster ved ammen og Medea.

  

*Side 83*

Koret består af korinthiske kvinder, der udtaler deres medfølelse med Medea.

###### C.

214-409 _F__ørste epeisodion_

Epeisodion betyder _indskud_ mellem to korsange, d.v.s. afsnit i dialogform, ofte dog med lange enetaler (monologer), men altid henvendt til en anden person eller til koret (i modsætning til prologen).

Koret (d.v.s. korføreren) kan deltage i dialogen, men da altid på talevers - her gengivet ved femfods jamber.

214-270 Medea - koret: om kvindens stilling i ægteskabet.

271-354 Medea - Kreon. På samtalens højdepunkt bliver replikkerne korte med kun ét vers til hver, det kaldes _stichomythi._

355-409 Medea - koret: Medea overvejer sine hævnplaner mod Iason og hans brud.

###### D.

410-445 _F__ørste stasimon_

_Stasimon_ ("ståsang") kaldes alle korsange efter parodos. En regulær korsang med to dobbeltstrofer, der handler om kvindens stilling i almindelighed og Medeas i særdeleshed.

###### E.

446-626 _Andet epeisodion_

_Agon_ (kamp, opgør) mellem Medea og Iason.

###### F.

627-662 _Andet stasimon_

Om kærlighedens besættende magt.

###### G.

663-822 _Tredie epeisodion_

663-758 Medea - Aigeus: Aigeus lover Medea et tilflugtssted i Athen. I begyndelsen af samtalen er der brugt stichomythi, skønt der ikke er tale om noget dramatisk højdepunkt. Euripides bruger ofte (som her) stichomythi som simpel samtaleform.

  

*Side 84*

759-822 Medea - koret: Medea har nu sin plan klar: hun må dræbe sine børn.

###### H.

824-865 _Tredie stasimon_

1. strofepar: en lovprisning af Athen.

2. strofepar: koret anråber Medea om at undlade udåden.

###### I.

866-975 _Fjerde epeisodion_

Iason - Medea: "forsoning".

###### K.

976-1001 _Fjerde stasimon_

Koret jamrer over de frygtelige ting der skal ske, men har stadig medlidenhed med Medea.

###### L.

1002-1250 _Femte epeisodion_

1002-1020 Kort scene mellem Medea og husslaven

1021-1080 Medeas sjælekval og afsked med bør nene.

1081-1115 Anapæstisk mellemspil ved koret med betragtninger over lykke/ulykke ved at have børn. Tjener som hvilepunkt efter den foregående stærkt følelsesladede scene.

1116-1230 _Budberetning_ (med kort indledende samtale mellem Medea og budet). Som altid i de græske tragedier foregår de blodige begivenheder uden for scenen og berettes af et sendebud.

1231-1250 Medeas endelige beslutning om drabet på sønnerne.

###### M.

1251-1292 _Femte stasimon_

Koret udtrykker gru ved Medeas gerning. Mellem korstroferne hører man drengenes stemmer (på talevers) og korets reaktion.

  

*Side 85*

###### N.

1293-1414 _Sjette epeisodion_

1293-1316 Iason-koret.

1317-1415 Iason - Medea: sidste opgør.

(1389-1415 anapæstisk dialog)

###### O.

1416-1419 _Exodos_

Korets _udmarch_ i anapæstisk rytme.

  

*Side 86*

### INTRODUKTION

###### Det 5. århundredes kunst og litteratur

Det femte århundrede f. Chr. frembragte i Athen en blomstring af kunst og litteratur, som man plejer at anse for en af de rigeste i vor vesterlandske kultur - og formentlig med rette. Og så er endda det vi bygger vor anskuelse på blot en ringe del af det som har været. Musikken, som grækerne dyrkede intensivt og med fast tro på dens karakterfremmende egenskaber er helt gået tabt. Malerkunsten, som Athenerne selv satte over skulpturen, er - bortset fra vasemaleriet - totalt forsvundet. Af billedhuggerkunsten og arkitekturen har vi mange dyrebare og umistelige udsnit; men vi må stadig være opmærksomme på at det vi har kun er en mindre, langt mindre del af hvad der har været.

Men nu litteraturen, er vi ikke bedre stillede med den? Jo til en vis grad. Prosaen kan fremvise _Herodots_ historieværk, stofrigt og underholdende som det er; en _Thykudids_ kritiske og banebrydende skildring af den peloponnesiske krig (431-404), dens indre og ydre forudsætninger og konsekvenser. Men mange andre prosaværker har tiden berøvet os.

For poesiens vedkommende er vi nok lidt bedre stillet. Af _Pindars_ produktion er et betydeligt udsnit bevaret, især hymnerne til sejrherrer i de panhellenske sportslege - bl.a. de olympiske. - En samling digte af hans yngre samtidige _Bacchytlides,_ er omkring århundredskiftet genfundet i papyruslandet Ægypten.

  

*Side 87*

Endelig er der den dramatiske digtning, komedien og tragedien. Både tragedier og komedier blev opført som en vigtig bestanddel af de årlige fester til ære for vin- og frugtbarhedsguden Dionysos. Der var hver gang tale om en konkurrence (grækerne elskede konkurrencer) mellem tre digtere, der hver deltog med tre tragedier fulgt af et muntert satyrspil, en tetralogi. (Komediedigterne deltog, så vidt vi ved, kun med én komedie). Et dommerkollegium på fem mand afgjorde, hvem der skulle have første, anden og tredie pris. Man ved ikke bestemt hvori præmien bestod, men det blev anset for en stor ære at vinde førsteprisen. Hvert skuespil blev kun opført den ene gang, så man vil forstå at der i det 5. århundrede blev skrevet og opført en anselig række.

###### Tragedien og tragikerne

Hvad tragedien angår, da er det en smagssag om man vil beklage at kun en rest af den overmåde rige og frodige produktion er bevaret, eller om man vil glæde sig over at der trods alt er levnet en så betydelig del af de mest fremstående digteres værker, Aischylos, Sofokles og Euripides. Når vi ser bort fra de mange fragmenter som er bevaret i form af citater, er det dog en hel statelig række der foreligger af helt bevarede tragedier. Hver af de tre store digtere har skrevet omkring 100 tragedier, og heraf er der af _Aischylos_ bevaret syv (eller muligvis kun seks, da der er diskussion om den enes ægthed). _Af Sofokles_ er der ligeledes bevaret syv, hvis ægthed alle står fast; og af _Euripides_ hele 18 (eller 17, idet stykket "Rhesos" er underkastet svære tvivl).

Ser man ud over hele tragedie-produktionen, ligner

  

*Side 88*

den måske nok en ruinmark, men dog en mark med mange og stolte rester. Aischylos, den ældste, døde i 456; Sofokles og Euripides omtrent samtidig, i 406, men da var Sofokles også blevet 90 år, ca. 20 år ældre end Euripides.

Den athenæiske stat hægede om de tre store tragikeres minde og deres værker, og i Alexandrias lærdomssæde (ca. 300-100 f. Chr.) anvendte man videnskabelig omhu og forskning på at bevare deres tekster så rene som muligt. Det er disse alexandrinske filologer vi kan takke for at de store digterværker blev overleveret til senere tider, og det er dem som har udvalgt de efter deres skøn betydeligste værker til fortsat studium og stillet dem på plads som retningsgivende og forbilledlige, d.v.s. klassiske.

###### Komedien

Én digtform må ikke glemmes: komedien, som for os kun er repræsenteret ved et enkelt navn, Aristofanes, af hvem vi har 11 stykker bevaret. De hører, ved deres ramsaltede satire, deres sprælske komik og overdådige saftighed til det festligste digtekunsten ejer.

###### Euripides

Euripides, født ca. 480, blev ikke synderlig anerkendt mens han levede; til gengæld blev han i årene - og århundrederne - efter sin død, den populæreste af alle. Euripides var af god, borgerlig familie. Hans far havde nogen ejendom på Salamis. I byens politiske liv

  

*Side 89*

synes han ikke at have taget del. Meget tyder på at han har levet grublende, tilbagetrukket, men ikke menneskesky. Hvorfra skulle han ellers have sin indtrængende menneskeforståelse? Den som borede så dybt i sindets løngange at den ældre generation følte sig ilde tilpas ved det spejl har holdt op for dem, han er til gengæld blevet tiljublet af de yngre. Men ungdommen har ikke haft tilstrækkelig vægt eller pladser i dommerkollegiet til at indvirke på afgørelsen i konkurrencen. Kun fire gange i sin levetid skal han have vundet første pris og sejren. Til sammenligning kan anføres at Sofokles altid vandt første eller anden pris, men aldrig tredie.

Af de bevarede tragedier falder kun to i fredsperioden efter perserkrigene: _Alkestis_ i 438, og _Medea_ i 431, fa måneder før udbruddet af den peloponnesiske krig (431-404).

De øvrige 15 tragedier er alle fra den peloponnesiske krigs tid, og altså fra digterens ældre år.

Emnerne for tragediedigtningen lå fast, fixeret i urørlig tradition: det var sagntiden og dens myter. Som forventet behandlede Euripides sagnene med ikke ringe digterisk frihed, bl.a. sådan at han afheroiserede dem - hvilket ikke vil sige at han slappede på den dramatiske spænding eller undgik yderliggående konflikter - men på et noget andet plan end de hidtil gældende.

###### Medea

Det sagnstof Euripides i "Medea" øser af, fortællingen om Argonauternes færd (se "Sagnet" s. 73-75) var særdeles yndet og kendt af ethvert barn. Det har været under digterisk behandling og er blevet fortalt om og om

  

*Side 90*

igen, men som tragedie-stof er det for langt og alt for rigt på sinkende episoder. Tragedien her handler da heller ikke om selve togtet, men har det kun som den faste baggrund, og tidsmæssigt ligger handlingen efter togtets afslutning.

Men trods det heroiske miljø er personerne næsten alle af godt kendt hverdagssnit, og koret består af brave korinthiske kvinder der tager del i heltindens modgang og udviser diskretion når det kræves. Kun Medea selv rager op over sine omgivelser, først og fremmest ved at være den berygtede troldkvinde fra Østen, altså efter hellenernes faste sprogbrug: en barbar. Da stykket begynder er hun kun en ulykkelig forladt hustru med to sønner, hendes liv ligger i grus og hun øjner ingen udvej. Alt ser håbløst ud. Men det er som om hun vokser i ulykken, trin for trin, for hver ny person hun kommer i berøring med. Hun har mændene i sin magt og forstår at udnytte den. Der er ikke tale om nogen erotisk udstråling, men snarere om en overlegen kløgt. Således bryder hun sig vej, og står sluttelig som den der véd hvad hun vil og er i stand til det. _Hvad_ det er hun vil lægger hun ikke skjul på overfor koret: hævn, hævn for enhver pris, over sin utro frasehelt af en mand, over hans unge brud og hendes far. Iason, hvis død hun først af alt havde besluttet, skal nu rammes endnu dybere: ved at miste både sin nye brud og sine børn, uden håb om efterslægt eller alderdoms-støtte, skal han træffes tilintetgørende, når han står ensom og ribbet for alt hvad der betyder noget for en mand, borthugget i roden og uden fremtidshåb.

Men den hånd der skal dræbe de to uskyldige drenge, det er Medeas. Vil og kan hun det? Det er åbenbart den alt overskyggende konflikt i tragedien. Hun er moder, og

  

*Side 91*

hun elsker sine drenge, så inderligt og varmt som nogen moder - hellener eller barbar - kan det. Alligevel spørger vi: kan en blot og bar hævnfølelse undertvinge alt hvad der er i hende af menneskelig følelse og moderlig hengivenhed? Medea selv giver os svaret. "Min thymos" - siger hun (thymos: lidenskab, vild harme) "er stærkere end mine buleumata (rolig indsigt, nøje overvejelse)". Med andre ord, hun kan ikke handle anderledes end hun gør, fordi hun er under sin thymos' vold.

Tilbage har vi billedet af en blodbesudlet barnemorderske, som har edeligt løfte om fristed i Athen - og som kun undflyr sin straf ved trolddomskunst - det er det rent objektive billede der står for os og som kalder på vore egne reaktioner: afsky, medfølelse, skrækblandet beundring, eller hvilke andre følelser der vækkes til live hos os.

En så kompliceret, selvmodsigende, sammensat og psykologisk indtrængende afsløring af et menneskevæsen var næppe nogensinde før set på den attiske skueplads ...

Denne tragedie fik ved opførelsen tredie, altså laveste, pris.

  

*Side 92*

### LITTERATUR

_Euripidis Fabulae,_ vol. I, ed. Gilbert Murray, Oxford 1902 (1978)

_Euripides Medea,_ ed. by Alan Elliott, Oxford 1969 (1973)

_Euripides Medea._ The text edited with introduction and commentary by Denys L. Page, Oxford 1938 (1971)

Clara Elisabeth Bryld, _Den gr__åske tragedie. Temaer i tekst og billeder._ Billedudvalg v. Mette Moltesen, København 1985

Albrecht Dihle, _Euripides' Medea,_ Heidelberg 1977

Bodil Due m.fl., _Det gråske teater,_ Aarhus 1985

Otto Foss, _Den græske tragedie,_ København 1976

Holger Friis Johansen, _Fri mands tale. Græsk litteratur indtil_ _Alexander den Stores tid,_ Aarhus 1984

Egil Kraggerud, _Hva skjer i Medeias store monolog (Euripides, Medeia 1021-80,_ i: Museum Tusculanum 36-39 (pp. 45-52), København 1979

Claes Lindskog, _Græske kvindeskikkelser,_ København 1923

Gilbert Murray, _Euripides and his Age,_ Oxford 1918 (1965)

_Das griechische Drama,_ hrsg. v. G. A. Seeck, Darmstadt 1979

T. B. L. Webster, _The Tragedies of Euripides,_ London 1967

